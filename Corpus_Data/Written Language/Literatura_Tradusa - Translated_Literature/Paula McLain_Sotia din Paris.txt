Deşi l-am căutat îndelung, a trebuit să
recunosc până la urmă că nu există leac pentru
Paris. În parte din cauza războiului. Lumea se
sfârşise deja o dată şi s-ar fi putut sfârşi oricând
din nou. Războiul venise şi ne schimbase, tocmai
când toată lumea spunea că ar fi fost imposibil.
Nimeni nu ştia câţi muriseră, dar când auzeai
cifrele – nouă sau paisprezece milioane – îţi
spuneai în sinea ta: Nu se poate. Parisul era plin
de stafii şi de răniţi care mişunau peste tot. Mulţi
se întorceau la Rouen sau la Oak Park, Illinois,
ciuruiţi şi purtând în spatele rotulelor fragmente
din ceea ce văzuseră, plini de un pustiu care navea
să se mai dea dus niciodată. Purtaseră
cadavre pe tărgi, călcând pentru asta pe alte
cadavre; zăcuseră ei înşişi pe tărgi, în trenuri
greoaie pline de muşte, prin care plutea vocea 
cuiva care cerea să fie pomenit iubitei de acasă.
„Acasă” nu mai exista, oricum nu la modul
fundamental, şi făcea şi asta parte din Paris. Deaia
nu ne puteam opri din băut, din vorbit sau
din sărutat pe cine nu trebuia, indiferent de
efectele devastatoare. Unii dintre noi priviseră
chipurile morţilor şi încercau să nu-şi mai
amintească mare lucru. Ernest era dintre
aceştia. Spunea deseori că murise în război,
pentru o clipă doar; că sufletul i se desprinsese
de trup ca o batistă de mătase, strecurându-se
afară şi plutindu-i deasupra pieptului. Se
întorsese fară să fi fost chemat şi m-am întrebat
adesea dacă nu cumva scrisul era pentru el un
mod de a se asigura că sufletul era totuşi acolo,
că revenise la locul lui. Un mod de a spune
pentru sine, dacă nu şi pentru alţii, că văzuse ce
văzuse, că trăise acele lucruri cumplite şi totuşi
supravieţuise. Că murise, dar nu mai era mort.
Unul dintre cele mai faste momente din Paris
a fost când ne-am întors acolo după o perioadă
de absenţă. În 1923 ne-am mutat la Toronto
timp de un an pentru naşterea fiului nostru,
Bumby, iar când ne-am întors, totul era la fel,
dar pe undeva şi mai şi. Era mizer şi splendid, 
plin de şobolani, de flori de castan şi de poezie.
Când a apărut copilul, parcă aveam de două ori
mai multe nevoi, dar mai puţini bani de
cheltuială. Pound ne-a ajutat să găsim un
apartament la etajul al doilea al unei clădiri albe,
cu tencuială de ghips, de pe o stradă foarte
întortocheată de lângă Grădinile Luxembourg.
Apartamentul nu avea apă caldă, nici cadă, nici
lumină electrică – dar nu era cel mai groaznic
loc în care locuiserăm. Nici pe departe. Dincolo
de curte, un gater bâzâia într-una de la şapte
dimineaţa până la cinci după-amiaza şi veşnic se
simţea miros de lemn proaspăt tăiat, iar
rumeguşul pătrundea pe sub pervazurile
ferestrelor şi pe sub tocurile uşilor, ne intra în
haine şi ne făcea să tuşim. Înăuntru se auzea
ţăcănitul egal al Coronei lui Ernest din cămăruţa
de la etaj. Lucra la povestiri – avea mereu de
scris la povestiri sau schiţe –, dar şi la un nou
roman despre fiesta din Pamplona, pe care-l
începuse peste vară.
Pe atunci nu-i citeam paginile, dar aveam
încredere în impresiile lui despre ele şi în ritmul
fiecărei zile. În fiecare dimineaţă, se trezea
devreme, se îmbrăca, apoi urca în camera lui şi 
se apuca de porţia zilnică de scris. Dacă nu i se
legau lucrurile acolo, lua caietele şi câteva
creioane bine ascuţite şi se ducea la Closerie des
Lilas pentru o café crème la masa lui de
marmură preferată, în timp ce Bumby şi cu mine
ne luam micul dejun singuri, apoi ne îmbrăcam
ca să ieşim la plimbare sau mergeam în vizită la
prieteni. După-amiaza târziu mă întorceam
acasă, iar dacă fusese o zi bună îl găseam pe
Ernest la masa din sufragerie, cu un aer
mulţumit şi un pahar de Sauternes aromat şi
rece sau un coniac cu sifon, dispus să vorbească
despre orice. Sau ieşeam împreună în oraş,
lăsându-l pe Bumby în grija proprietăresei
noastre, Madame Chautard, ca să ne bucurăm de
o porţie de stridii grase şi de conversaţie de
calitate la Select, Dôme sau Deux Magots.
Pe atunci, erau oameni interesanţi peste tot.
Se revărsau în şi din cafenelele din
Montparnasse, pictori francezi, balerini ruşi şi
scriitori americani. Într-o seară obişnuită puteai
să-l vezi pe Picasso întorcându-se din SaintGermain
în apartamentul lui din rue des Grands
Augustins, mereu pe acelaşi traseu şi mereu
privind calm la toate şi la toţi. Pe atunci, aproape 
oricine se putea simţi ca un pictor colindând
străzile Parisului, pentru că ăsta era efectul
luminii, al umbrelor de pe lângă clădiri, al
podurilor care păreau chitite să-ţi frângă inima
şi al femeilor sculptural de frumoase în rochii
Chanel negre, cu o croială strânsă pe corp, care
fumau şi râdeau zvârlindu-şi capul pe spate. În
orice cafenea am fi intrat, simţeam acelaşi
minunat haos, comandând Pernod sau rom St.
James până când eram delicios de ameţiţi şi
fericiţi să ne aflăm acolo împreună.
— Ascultă, a spus Don Stewart, într-o seară
când eram cu toţii la Select, beţi turtă şi veseli
nevoie mare. Ce aveţi tu şi cu Hem e perfect. Nu,
nu. I se împleticea limba, iar faţa i se
schimonosise de emoţie. E sfânt. Asta voiam să
spun.
— Eşti un drăguţ, Don. Să ştii că nici tu nu
stai rău. L-am strâns uşor de umăr, temându-mă
c-o să-l apuce plânsul. Era un umorist şi toată
lumea ştia că scriitorii comici erau de fapt cei
mai serioşi dincolo de suprafaţă. În plus, nici nu
era însurat încă, dar existau perspective la
orizont şi era extrem de important pentru el să 
vadă că mariajul putea fi făcut elegant şi bine.
Pe atunci, nu toată lumea credea în căsătorie.
Să te căsătoreşti însemna să spui că ai încredere
în viitor, dar şi în trecut – că istoria, tradiţia şi
speranţa se puteau îmbina strâns ca să te ţină pe
tine la suprafaţă. Dar războiul venise şi ne furase
toţi bărbaţii tineri şi frumoşi şi ne luase şi
încrederea. Nu mai exista decât un „azi”, în care
să te arunci fără să te gândeşti la „mâine”,
darămite la „pentru totdeauna”. Ca să nu-ţi mai
faci gânduri, exista alcool, pe puţin cât să umpli
un ocean, şi funie de spânzurat la discreţie. Dar
unii dintre noi, foarte puţini, până la urmă, am
pariat pe căsătorie chiar dacă sorţii erau
potrivnici. Şi, chiar dacă nu mă simţeam tocmai
sfântă, simţeam totuşi că avem ceva rar şi
adevărat – şi că eram în siguranţă în căsnicia pe
care o clădiserăm şi la care continuam să clădim
zi de zi.
Asta nu e o poveste poliţistă – nici pe
departe. Nu vreau să spun: Atenţie la fata care o
să vină şi o să facă praf totul, dar ea o să vină
oricum, a pornit deja pe drumul ei într-o
splendidă haină din blană de veveriţă, cu pantofi
eleganţi, cu părul ei şaten lucios, tuns atât de 
scurt pe capul perfect, încât o să arate ca o
drăgălaşă vidră în bucătăria mea. Zâmbetul ei
relaxat. Conversaţia ei inteligentă, rapidă – în
timp ce în dormitor, ciufulit, neras şi lăbărţat pe
pat ca un rege despotic, Ernest o să-şi vadă de
cartea lui fără să se sinchisească de ea. Asta la
început. Şi ceaiul va fierbe în ceainic, iar eu voi
spune o poveste despre o fată pe care amândouă
o cunoscuserăm în St. Louis cu un secol în urmă
şi ne vom împrieteni repede şi firesc, în timp ce
peste gard, la fabrica de cherestea, un câine va
începe să latre şi va tot lătra şi nimic nu-l va
putea opri.
1
Primul lucru pe care îl face e să mă fixeze cu
ochii ăia ai lui minunaţi, căprui, şi să spună:
— Poate c-oi fi eu prea beat ca să-mi dau
seama, dar s-ar putea să ai talent.
E octombrie 1920 şi jazzul e pretutindeni. Eu
habar n-am de jazz, aşadar cânt Rahmaninov.
Simt un început de îmbujorare în obraji de la
cidrul tare pe care prietena mea dragă, Kate
Smith, mi l-a vârât pe gât ca să mă relaxez. Asta 
şi fac, de la o clipă la alta. Începe de la degete,
calde şi moi, şi mi se propagă prin nervi,
străbătându-mă toată. Nu m-am mai îmbătat de
mai bine de un an – de dinainte ca maică-mea să
se îmbolnăvească grav – şi mi-era dor de
senzaţia mănuşii perfecte de pâclă, aşternânduse
comod şi frumos peste creierul meu. Nu vreau
să gândesc şi nici să simt nu vreau, doar dacă nu
e ceva simplu ca genunchiul acestui băiat
frumos aflat la câţiva centimetri de mine.
Genunchiul e aproape suficient în sine, dar
vine la pachet cu un bărbat întreg, înalt şi suplu,
cu o grămadă de păr foarte negru şi o gropiţă în
obrazul stâng în care ai putea să cazi, nu alta.
Prietenii îi spun Hemingstein, Oimbones, Nesto,
Wemedge şi cum le mai vine la gură pe moment.
El îi spune lui Kate „Stut” sau „Butstein” (ceea ce
nu prea e flatant!), altuia îi spune Micul Apucat,
iar altuia, Coarne sau Marele încornorat. Pare să
cunoască pe toată lumea şi toată lumea pare să
ştie aceleaşi glume şi poveşti. Îşi transmit de la
unii la alţii poante cifrate, cu viteza fulgerului şi
mult haz. Eu nu pot ţine pasul, dar de fapt nu mă
deranjează. Prezenţa acestor străini veseli e ca o
transfuzie serioasă de bună dispoziţie.
Când Kate se apropie de undeva din zona
bucătăriei, el îşi îndreaptă către mine bărbia
perfectă şi spune:
— Cum să-i zicem noii noastre prietene?
— Hash, spune Kate.
— Hashedad sună mai bine. Hasovici.
— Iar tu eşti Bird? întreb.
— Wem, spune Kate.
— Eu sunt ăla care ştie pe cineva care ar
trebui să danseze. Scoate la înaintare zâmbetul
lui cel mai cuceritor şi într-o clipită fratele lui
Kate, Kenley, a şi dat la o parte cu piciorul
covorul din living şi meştereşte la Victrola. Ne
dezlănţuim, dansând pe muzica unui maldăr
întreg de discuri. El nu e cine ştie ce talent la
dans, dar braţele şi picioarele îi sunt libere din
încheieturi şi se vede că se simte bine în pielea
lui. Şi nici nu se jenează să-mi facă avansuri. Cât
ai clipi, mâinile ne sunt umede şi încleştate şi
obrajii atât de aproape, încât chiar îi simt
căldura trupului. Abia atunci îmi spune, în
sfârşit, că-l cheamă Ernest.
— Dar mă gândesc să renunţ la el. Ernest e
aşa de plicticos, şi Hemingway? Cine să vrea un
Hemingway?
Probabil toate fetele de-aici şi până-n
Michigan Avenue, îmi spun în sinea mea,
privindu-mi picioarele ca să nu roşesc. Când
ridic iar privirea, ochii lui căprui sunt aţintiţi
asupra mea.
— Ei? Ce zici? Să-i fac vânt?
— Eu zic să mai aştepţi.
Începe o melodie lentă şi, fără să ceară voie,
el mă ia de talie şi mă trage spre corpul lui, care
de aproape e şi mai grozav. Are pieptul solid, ca
şi braţele. Îmi las mâinile uşor pe braţele lui, în
timp ce el mă împinge îndărăt prin cameră, pe
lângă Kenley, care învârteşte vesel la manivela
Victrolei, pe lângă Kate, care ne priveşte lung,
ciudat. Închid ochii şi mă sprijin de Ernest, care
miroase a whisky şi a săpun, a tutun şi a bumbac
ud – iar momentul ăsta e tot atât de intens şi de
încântător, încât fac ceva total atipic pentru
mine şi mă las pur şi simplu în voia lui.
2
Pe atunci, Nora Bayes avea un cântec care se
numea Make Believe şi care e, probabil, cea mai
săltăreaţă şi mai convingătoare pledoarie pentru 
autoamăgire pe care am auzit-o vreodată. Nora
Bayes era frumoasă şi cânta cu o voce
tremurătoare care-ţi spunea că ştie ea cum e cu
dragostea. Când te sfătuia să laşi în urmă toate
vechile mâhniri, griji şi dureri sufleteşti şi să
zâmbeşti – ei bine, credeai că ea una aşa a făcut.
Nu era o sugestie, ci o reţetă. Probabil că
melodia era şi printre preferatele lui Kenley. A
pus-o de trei ori în seara când am ajuns eu la
Chicago şi de fiecare dată am simţit că mi se
adresează direct: Să te prefaci vesel când te
doare. După ploaie iese soarele.
Avusesem parte de ploaie cât să-mi ajungă.
Boala şi moartea mamei mă copleşiseră, dar şi
anii de dinainte fuseseră apăsători. Aveam doar
douăzeci şi opt de ani, dar trăisem ca o fată
bătrână la etajul casei lui Fonnie, sora mea mai
mare, în timp ce ea locuia la parter cu soţul ei,
Roland, şi cei patru simpatici drăcuşori ai lor. Nu
voiam ca situaţia asta să se eternizeze. Mă
aşteptasem să mă mărit sau să-mi găsesc o
carieră, la fel ca prietenele mele de la şcoală.
Acum, ele erau mame ocupate până peste cap,
profesoare, secretare sau creatoare de reclame
pline de aspiraţii, cum era Kate. Orice ar fi fost, 
îşi trăiau viaţa, erau în miezul lucrurilor,
comiţând propriile lor greşeli. Cumva, eu mă
împotmolisem pe drum – cu mult înainte ca
mama să se îmbolnăvească – şi nu prea ştiam
cum să ies de acolo.
Uneori, după ce cântam acceptabil o oră de
Chopin, mă prăbuşeam pe canapea sau pe covor,
simţind cum puţina energie pe care o mai
avusesem la pian mi se scurge din corp. Era
groaznic când mă simţeam atât de golită, de
parcă n-aş fi fost nimic. De ce nu puteam fi
fericită? Şi, oricum, ce era fericirea? Puteai s-o
mimezi, cum insista Nora Bayes? Puteai s-o
forţezi să iasă ca un boboc primăvăratic la tine
în bucătărie sau se lua ca răceala dacă te frecai
de ea la o petrecere în Chicago?
Ernest Hemingway era încă, practic, un
străin pentru mine, dar părea să aibă fericirea la
degetul cel mic. Nu vedeam pic de frică la el,
doar intensitate şi însufleţire. Ochii lui aruncau
scântei peste tot în jur, şi de asemenea peste
mine, când s-a lăsat pe spate, pe călcâie, şi m-a
învârtit spre el. M-a lipit brusc de pieptul lui, iam
simţit răsuflarea caldă pe gâtul şi pe părul
meu.
— De când o ştii pe Stut? a întrebat el.
— Am fost colege de şcoală primară în St.
Louis, la Mary Institute. Dar tu?
— Vrei să-ţi spun tot pedigriul meu şcolar?
Nu-i mare brânză.
— Nu, am răspuns râzând. Spune-mi de Kate.
— Asta-i material de-o carte şi nu sunt
convins că-s eu omul care s-o scrie. Tonul îi era
frivol, continua să mă tachineze, dar nu mai
zâmbea.
— Ce vrei să spui?
— Nimic, a zis el. Partea scurtă şi plăcută e că
familiile noastre aveau amândouă case de
vacanţă pe lângă Petoskey. Adică în Michigan,
pentru o sudistă ca tine.
— Ce ciudat că amândoi am copilărit cu
Kate!
— Eu aveam zece ani şi ea optsprezece. Hai
să spunem pur şi simplu că eu am zis mersi că
am crescut pe lângă ea. Cu vedere bună la peisaj.
— Cu alte cuvinte, erai amorezat de ea.
— Nu, chiar astea sunt cuvintele potrivite, a
zis el, apoi s-a uitat în altă parte.
Era clar că îi atinsesem o coardă sensibilă şi
nu voiam s-o mai fac o dată. Îmi plăcea de el 
când zâmbea, râdea şi era relaxat. La drept
vorbind, reacţia mea faţă de el fusese atât de
intensă, încât ştiam deja că aş fi făcut multe ca
să-l ştiu fericit. Am schimbat rapid subiectul.
— Eşti din Chicago?
— Oak Park. Asta-i chiar în capul străzii.
— Pentru o sudistă ca mine.
— Întocmai.
— Ei bine, eşti un dansator a-ntâia, Oak Park.
— Şi tu, St. Louis.
Melodia s-a terminat şi ne-am despărţit ca să
ne tragem sufletul. M-am retras într-o parte a
livingului lung al lui Kenley, în timp ce Ernest a
fost imediat copleşit de admiratori – femei,
bineînţeles. Păreau extraordinar de tinere şi de
sigure pe ele, cu părul lor scurt şi obrajii fardaţi
în roşu-aprins. Eu eram mai aproape de un
vestigiu victorian decât de o tipă emancipată.
Purtam încă părul lung, strâns în coc la ceafa,
dar avea o culoare roşcată vie, frumoasă, şi,
chiar dacă rochia mea nu era chiar ultima modă,
compensam, după părerea mea, prin siluetă. De
fapt, fusesem foarte mulţumită de cum arătam
tot timpul când dansasem cu Ernest – avea o
privire atât de admirativă! —, dar acum, că el 
era înconjurat de femei vioaie, siguranţa mea
pălea.
— Tu şi Nesto păreaţi prieteni la cataramă, a
spus Kate, făcându-şi apariţia lângă cotul meu.
— Poate. Îmi dai mie ce-a rămas? Am arătat
spre paharul ei.
— E cam exploziv. S-a strâmbat şi mi l-a dat.
— Ce e? Mi-am apropiat faţa de gura
paharului, ceea ce a fost de-ajuns. Mirosea a
benzină râncedă.
— Ceva preparat în casă. Micul Apucat mi-a
dat-o în bucătărie. N-aş băga mâna-n foc că n-a
amestecat-o într-un pantof de-al lui.
Lângă un şir lung de ferestre, Ernest a
început să defileze de colo-colo cu o manta
militară albastru-închis pe care cineva o scosese
de te miri unde. Când se răsucea, mantaua se
ridica şi se desfăcea teatral.
— Tare costumaţia, am zis.
— E erou de război, nu ţi-a spus?
Am clătinat din cap.
— Sunt sigură că o să aducă vorba la un
moment dat. Faţa ei nu trăda nimic, dar în voce i
se simţea încordarea.
— Mi-a zis că a fost îndrăgostit lulea de tine.
— Serios? Din nou acelaşi ton. Se vede
treaba că între timp i-a trecut.
Nu ştiam ce se întâmplase între aceşti doi
prieteni vechi, dar orice ar fi fost, era evident
complicat şi adânc îngropat. Am lăsat-o baltă.
— Îmi place să cred că sunt genul de fată
care ar bea orice, am zis, totuşi mai bine să nu
fie dintr-un pantof.
— Corect. Hai să pornim în explorare. A
zâmbit, ochii ei verzi au scăpărat către mine şi a
redevenit Kate a mea cea niciodată mohorâtă,
după care ne-am dus să ne-mbătăm şi să ne
veselim straşnic.
M-am pomenit uitându-mă după Ernest
toată noaptea, aşteptându-l să apară ca să
încingă atmosfera, dar n-a apărut. Probabil că la
un moment dat o ştersese. Unul câte unul au
şters-o cu toţii, astfel că pe la trei dimineaţa se
alesese praful de petrecere, în mijlocul căreia
trona jalnic Micul Apucat. Adormise pe divan, cu
nişte şosete lungi şi negre de lână pe faţă şi
pălăria aşezată pe picioarele încrucişate.
— În pat, în pat, a spus Kate cu un căscat.
— Asta-i din Shakespeare?
— Nu ştiu. Oare o fi? A sughiţat, apoi a râs.
Mă retrag şi eu în micul meu ogeac. Te descurci
aici?
— Bineînţeles. Kenley mi-a pregătit o
cameră tare drăguţă. Am condus-o la uşă şi, cât
s-a strecurat ea în haină, am stabilit să ne
întâlnim a doua zi la prânz.
— Trebuie să-mi povesteşti tot ce s-a mai
întâmplat pe acasă. N-am apucat deloc să
vorbim despre mama ta. Trebuie să fi fost
groaznic pentru tine, sărăcuţa.
— Dacă vorbesc despre asta, iar o să mă-
ntristez, am zis. Dar aici e perfect. Mersi că ai
tras de mine să vin.
— Mă temeam că n-o să vii.
— Şi eu. Fonnie zicea că e prea curând.
— Da, păi e stilul ei. Soră-ta le nimereşte cu
unele lucruri, Hash, dar aproape niciodată când
e vorba de tine.
I-am zâmbit cu recunoştinţă şi i-am urat
noapte bună. Apartamentul lui Kenley era ca o
crescătorie de iepuri, plin de chiriaşi, dar mie
îmi dăduse o cameră mare şi foarte curată, cu un
pat cu baldachin şi un birou. Mi-am pus cămaşa
de noapte, apoi mi-am desfăcut părul şi l-am 
periat, trecând în revistă momentele tari ale
serii. Oricât de bine m-aş fi distrat cu Kate şi
oricât m-aş fi bucurat s-o văd după atâţia ani,
trebuia să recunosc că numărul unu pe lista mea
cu evenimente memorabile era faptul că
dansasem cu Ernest Hemingway. Simţeam încă
ochii lui căprui şi energia lui electrică,
electrizantă – dar ce însemnaseră atenţiile lui?
Oare avusese grijă de mine, în calitate de vechi
prieten al lui Kate? Mai avea încă o slăbiciune
pentru Kate? Ea o fi fost îndrăgostită de el? Oare
aveam să-l mai văd vreodată?
Mintea mea se transformase brusc într-un
asemenea roi de întrebări fără răspuns, încât nu
mi-a rămas decât să mă amuz singură de mine.
Nu era tocmai ăsta motivul pentru care îmi
dorisem să vin la Chicago, ca să am ceva nou la
care să mă gândesc? M-am întors cu faţa la
oglinda de deasupra biroului. Hadley
Richardson era încă acolo, cu buclele ei roşcate,
buzele subţiri şi ochii rotunzi şi spălăciţi – dar
apăruse ceva nou, o scânteie de potenţial. Nu era
cu totul exclus ca soarele să fie pe-aproape. Intre
timp, aveam să fredonez din Nora Bayes şi să mă
străduiesc din răsputeri să mă prefac.
3
A doua zi de dimineaţă, când am intrat în
bucătărie, am dat peste Ernest care se sprijinea
leneş de frigider, citind ziarul de dimineaţă şi
devorând jumătate de pâine.
— Ai dormit aici? am întrebat, nereuşind să-
mi ascund uimirea că-l vedeam acolo.
— Sunt chiriaş aici. Doar o vreme, până
începe să-mi meargă treaba.
— Ce ai de gând să faci?
— Să intru în istoria literaturii, aş zice.
— Frăţioare, am zis, impresionată din nou de
siguranţa şi de convingerea lui. Aşa ceva nu se
putea simula. La ce lucrezi acum?
El s-a strâmbat.
— Acum scriu nişte porcării publicitare
pentru anvelopele Firestone, dar am de gând să
scriu povestiri importante sau un roman. Poate
un volum de poezie.
Asta m-a dat gata.
— Credeam că poeţii sunt unii care tac, se fac
mici şi se tem de lumina soarelui, am zis,
aşezându-mă pe scaun.
— Nu şi cel din faţa ta.
S-a apropiat să se aşeze cu mine lângă masă,
întorcându-şi scaunul ca să-l încalece.
— Care-i scriitorul tău preferat?
— Cred că Henry James. Se pare că-l tot
citesc şi răscitesc.
— Măi, măi, eşti încântător de convenţională,
nu?
— Oare? Scriitorul tău preferat care-i?
— Ernest Hemingway. A rânjit. Oricum, sunt
o grămadă de scriitori celebri la Chicago. Kenley
îl cunoaşte pe Sherwood Anderson. Ai auzit de
el?
— Normal. A scris Winesbum, Ohio.
— Ele.
— Ei, la tupeul tău, probabil că poţi să faci
orice.
M-a privit cu gravitate, de parcă ar fi încercat
să-şi dea seama dacă-l tachinez sau îi cânt în
strună. Nu făceam niciuna, nici alta.
— Cum preferi cafeaua, Hasovici? a zis el
într-un sfârşit.
— Fierbinte, am zis, iar el a dat la iveală un
surâs care începea în ochi şi se răspândea
instantaneu peste tot. Era fatal.
Când a venit Kate pentru întâlnirea noastră
de la prânz, Ernest şi cu mine eram tot în
bucătărie, sporovăind. Eu nu ieşisem din halatul
de casă şi iat-o pe ea, elegantă şi proaspătă, cu
mantou şi pălărie roşie de lână.
— Scuză-mă, am zis eu. Vin imediat.
— Nu te grăbi, meriţi şi tu un pic de
leneveală, a zis ea, dar părea enervată de mine
ca de obicei.
M-am dus să mă îmbrac, iar când m-am
întors, Kate era singură în cameră.
— Unde-a dispărut Nesto?
— Habar n-am, a zis Kate. Apoi, pentru că nu
i-a scăpat expresia mea dezamăgită: Trebuia să-l
invit şi pe el?
— Nu te prosti. Asta-i ziua noastră.
Până la urmă, am petrecut o după-amiază
minunată. Dintre toate fetele din clasa mea de la
Mary Institute, Kate fusese cea mai îndrăzneaţă
şi mai neînfricată, putea vorbi cu oricine şi face
haz din orice fleac. Şi acum era la fel şi mă
simţeam şi eu mai îndrăzneaţă, plimbându-mă
cu ea pe Michigan Avenue, şi mai tânără cu ani
buni. Am mâncat de prânz la un restaurant de 
peste întinderea de marmură a Institutului de
Artă, unde doi lei maiestuoşi vegheau asupra
traficului şi asupra unei mări veşnic mişcătoare
de mantouri şi pălării negre. Era o zi rece şi,
după prânz, am luat-o braţ la braţ pe State
Street, strânse una în alta şi intrând în toate
magazinele interesante care ne ieşeau în cale. Ea
a încercat să mă forţeze să vorbesc despre ce se
întâmpla acasă, dar nu voiam să-mi stric buna
dispoziţie. Aşa că am convins-o eu pe Kate să
vorbească despre vara ei în Michigan, despre
partidele de pescuit şi înot şi despre dezmăţul
general. Toate poveştile ei păreau să conţină
bărci cu vâsle şi ukulele, luni pline, focuri de
tabără şi grog. Eram cumplit de invidioasă.
— De ce trag toţi băieţii la tine?
— Nu-s ai mei, eu doar îi împrumut. A
zâmbit. Poate pentru că am avut fraţi. Şi oricum,
câteodată e o adevărată bătaie de cap. Mi-am
petrecut jumătate de vară străduindu-mă să-l
încurajez pe unul şi să-l descurajez pe altul, iar
semnalele s-au amestecat şi până la urmă
nimeni nu s-a sărutat cu nimeni. Deci vezi? N-ai
de ce să fii invidioasă.
— Cari Edgar tot îţi mai cere conştiincios 
mâna?
— În, mă tem că da. Bietul Odgar. Uneori mă
întreb ce s-ar întâmpla dacă pur şi simplu aş
spune da – ca experiment.
— Ar cădea din picioare.
— Sau poate ar fugi îngrozit. Unii bărbaţi par
să vrea doar fetele care mărşăluiesc în direcţia
cealaltă.
— Dar Ernest?
— Ce-i cu el? Privirea ei a devenit brusc
atentă.
— Îi plac femeile care fug?
— N-am de unde să ştiu.
— Oricum, câţi ani are? Douăzeci şi cinci?
Ea a zâmbit superior.
— Douăzeci şi unu. Un puştan. Te ştiu prea
înţeleaptă ca să faci de-astea.
— Ce vrei să spui?
— Mi s-a părut că văd ceva interes. M-a fixat
cu intensitate.
— Sunt plictisită, atâta tot, am spus. Dar
niciodată nu mă pricepusem să mint.
— Ce-ai zice mai bine de o pălărie nouă? a zis
ea, arătându-mi ceva ameţitor de înalt şi plin de
pene, pe care n-aş fi purtat-o nici într-un milion 
de ani.
Când am ajuns noi înapoi în apartament, la
sfârşitul după-amiezii, casa era din nou plină
ochi. Kenley şi frate-său, Bill, mezinul clanului
Smith, încercau să organizeze o partidă de cărţi.
Un tip pe nume Brummy cânta o piesă ragtime
la pian în timp ce Ernest şi alt tovarăş de-al lor
îşi dădeau ocol unul altuia pe covor, într-un meci
de box spontan. Erau goi până la brâu, ţopăiau şi
eschivau cu pumnii ridicaţi, în mijlocul unui
grup care-i încuraja. Toată lumea râdea şi părea
să fie mare distracţie, până când Ernest a atacat
cu un croşeu de dreapta. Don a reuşit să-l pareze
în mare parte, iar meciul a continuat amical, dar
eu văzusem expresia ucigaşă de pe faţa lui
Ernest când lovise cu pumnul şi îmi dădusem
seama că pentru el totul era foarte serios. Voia
să câştige.
Kate n-a părut deloc tulburată de meciul de
box şi de tot ceea ce se mai întâmpla în
apartament. După toate aparenţele, în fiecare
seară era aceeaşi nebunie acolo, locul era un fel
de kilometru zero al distracţiei. Prohibiţia
intrase în vigoare de aproape un an, iar ca efect 
al acelui „nobil experiment” în toate oraşele
răsăriseră aproape peste noapte cârciumi
ilegale. Cică numai în Chicago trebuie să fi
existat mii de asemenea localuri, dar cine avea
nevoie de o cârciumă ilegală când Kenley, ca
mulţi tineri descurcăreţi, îşi făcuse destule
provizii de pileală cât să pună la murat o turmă
de elefanţi? În acea seară, în bucătărie era vin la
discreţie, iar Kate şi cu mine am băut din el, apoi
am mai băut puţin. În timp ce se lăsa amurgul,
împurpurând şi îndulcind contururile camerei,
m-am pomenit pe divan înghesuită între Ernest
şi Coarne, care vorbeau peste capul meu pe
păsăreşte. Eu o tot ţineam într-un chicotit
incontrolabil – oricum, cât timp trecuse de când
nu mai chicotisem? Acum îmi venea
surprinzător, îmbătător de uşor.
Când Coarne s-a ridicat să i se alăture lui
Kate pe ringul de dans improvizat, Ernest s-a
întors spre mine şi mi-a spus:
— M-am gândit toată ziua cum să te rog
ceva.
— Zău? Nu-mi dădeam seama dacă eram
surprinsă sau, mai degrabă, flatată.
El a încuviinţat din cap.
— Ai vrea să citeşti ceva scris de mine? încă
nu-i o povestire, e mai mult o schiţă. Şi-a vârât
emoţionat bărbia în piept şi aproape am izbucnit
în râs de uşurare. Ernest Hemingway avea
emoţii şi eu, brusc, nu mai aveam. Nici urmă.
— Sigur, am spus. Dar eu nu sunt critic
literar. Nu sunt convinsă că te pot ajuta.
— Nu-i nimic. Vreau doar să-mi spui cum ţi
se pare.
— Bine, atunci. Da, am spus.
— Vin acuş’, a zis el şi a făcut un salt până la
jumătatea covorului, după care s-a întors. Să nu
pleci, da?
— Unde să plec?
— O să fii uimită, a spus el, misterios, apoi a
alergat să aducă paginile.
Avusese dreptate; practic, povestirea nu era
o povestire. Era o schiţă plină de umor negru, cu
titlul Lupi şi gogoşi, plasată într-un restaurant
italian de pe Wabash Avenue. Dar, chiar dacă era
neterminată, tonul era caustic şi comic. Ne-am
dus în bucătărie la lumină mai bună şi puţină
linişte şi, cât timp am citit eu, Ernest s-a plimbat
prin cameră, cu braţele legănându-i-se şi bătând 
aerul, în timp ce aştepta să-i răspund la
întrebarea pe care nu îndrăznea s-o rostească: E
bună?
După ce am întors şi ultima pagină, el s-a
aşezat pe scaunul din faţa mea cu o expresie
întrebătoare.
— Eşti foarte talentat, am zis, privindu-l în
ochi. Probabil că am rămas prea mult cantonată
în Henry James. Ce faci tu nu seamănă cu ce face
el.
— Nu.
— Nu sunt sigură că pricep până la capăt, dar
îmi dau seama că eşti scriitor. Nu ştiu cum se
numeşte chestia aia, dar tu o ai.
— Doamne, ce mă bucur să aud asta! Uneori
mă gândesc că tot ce-mi trebuie e un singur om
care să-mi spună că nu mă izbesc cu capul meu
prost de un zid. Că am o şansă.
— Ai. Asta până şi mie mi-e clar.
M-a privit intens, sfredelind o mică gaură cu
ochii ăia ai lui.
— Îmi placi, să ştii. Eşti dintr-o bucată.
— Şi tu îmi placi mie, i-am replicat, şi m-a
frapat cât de în largul meu mă simţeam cu el, de
parcă am fi fost prieteni vechi sau am fi făcut de 
multe ori asta, adică el să-mi dea pagini cu inima
deschisă – nu se putea preface că munca nu era
totul pentru el –, iar eu să-i citesc cuvintele,
minunându-mă în tăcere de ce era în stare să
facă.
— Îmi dai voie să te invit la cină? a zis el.
— Acum?
— Ce ne împiedică?
Kate, mi-am zis. Kate, Kenley şi toată ceata de
beţivani din living.
— Nici măcar n-o să ne observe nimeni lipsa,
a spus el, intuindu-mi şovăiala.
— Bine, am spus, dar tot m-am furişat ca o
hoaţă ca să-mi iau haina. Voiam să mă duc cu el.
Muream de nerăbdare, dar se înşelase spunând
că n-avea să observe nimeni. Când ne-am
strecurat amândoi afară pe uşă, am simţit ochii
verzi ai lui Kate aruncând scântei fierbinţi în
spatele meu şi i-am auzit strigătul mut: Hadley,
fii înţeleaptă!
Mă săturasem să fiu înţeleaptă. Nu m-am
întors.
Era o plăcere pură să mă plimb pe străzile
reci din Chicago alături de Ernest, care vorbea 
într-una, cu obrajii îmbujoraţi şi ochii licărind.
Ne-am dus la un restaurant grecesc de pe
Jefferson Street unde am comandat friptură de
miel şi o salată de castraveţi cu lămâie şi
măsline.
— Poate că e penibil, dar eu n-am mai
mâncat niciodată măsline, am spus eu când a
sosit chelnerul cu mâncarea.
— Asta ar trebui interzis prin lege. Hai, gura
mare.
Mi-a pus măslina pe limbă şi, când am simţito
în gură, uleioasă şi caldă de la sare, m-am
pomenit roşind nu doar de la gustul delicios, ci
din cauza intimităţii, furculiţa lui în gura mea.
Era cel mai senzual lucru care mi se întâmplase
de amar de ani.
— Ei? m-a iscodit el.
— Îmi place la nebunie, am zis. Deşi e niţel
periculos, nu?
A zâmbit şi m-a privit admirativ.
— Da, niţel. Apoi a mâncat şi el vreo zece,
una după alta.
După cină ne-am plimbat pe sub trenul
suspendat şi am luat-o spre Municipal Pier. El a
vorbit tot timpul, repede, despre planurile lui, 
despre toate lucrurile pe care şi le dorea, despre
poeziile, povestirile şi schiţele pe care ardea de
nerăbdare să le scrie. Niciodată nu mai
întâlnisem pe cineva atât de energic şi de vital.
Se mişca precum lumina. Nu părea să se
oprească niciodată din mişcare – din gândit sau
din visare.
Când am ajuns la dig, ne-am plimbat pe lângă
el până la capătul liniei de tramvai.
— Ştiai că, în timpul războiului, aici erau
barăci şi unităţi ale Crucii Roşii? Am lucrat
pentru Crucea Roşie în Italia, ca şofer pe
ambulanţă.
— Războiul pare deja foarte departe, nu?
— Uneori. O cută de îngrijorare sau îndoială
i-a apărut pe frunte. Tu ce făceai pe atunci?
— Mă ascundeam, în mare parte a timpului.
Triam cărţi la subsolul bibliotecii publice. Am
înţeles că până la urmă au ajuns la soldaţii din
străinătate.
— Ciudat. Am împărţit cărţile alea cu mâna
mea. Şi batoane de ciocolată. Scrisori, ţigări,
dulciuri. Aveam cantină, dar uneori mă duceam
noaptea pe linia frontului, pe bicicletă. Îţi poţi
închipui?
— Pot. E o bicicletă roşie care se clatină, nu?
— Şi băiatul s-a clătinat după ce l-au bubuit
de l-a luat dracu’.
M-am oprit din mers.
— O, Ernest, îmi pare rău. Nu ştiam.
— Stai liniştită. Am fost erou o zi, două. S-a
sprijinit de parapet şi a privit lacul, cenuşiu
peste cenuşiu, cu doar o părere de alb. Ştii la ce
mă gândesc acum?
Am clătinat din cap.
— La viermi de mătase. Am petrecut o
noapte în San Pedro Norello, un sat de pe front.
Era şi Coarne – acolo l-am cunoscut –, şi paturile
noastre de campanie erau puse pe podeaua unei
clădiri, vezi tu? Era o crescătorie de viermi de
mătase. Erau deasupra noastră, în jgheaburile
acoperişului, ronţăind într-una în stelaje pline
de frunze de dud. Era singurul zgomot care se
auzea. Nu tu obuze, nu nimic. Era groaznic.
— Nu m-am gândit niciodată la viermii de
mătase în felul ăsta. Poate că nu m-am gândit
deloc la viermii de mătase, dar acum îi aud aşa
cum i-ai auzit tu.
— Uneori, când nu pot să dorm, mi se pare
că-i aud cum rod. Trebuie să mă scol, să aprind 
lumina şi să mă uit la tavan.
— Şi sunt vreodată acolo? Am zâmbit,
încercând să destind atmosfera.
— Încă nu.
Ne-am îndepărtat de magazinele luminate
intens şi ne-am întors spre casă – şi mă simţeam
copleşită de raritatea faptului ca o persoană pe
care n-o cunoşteai aproape deloc să
împărtăşească un lucru esenţial despre ea însăşi.
Şi mai şi povestea frumos, cu emoţie reală. Cred
că eram cam descumpănită. Cine era de fapt
acest Ernest Hemingway?
S-a oprit brusc şi s-a întors spre mine pe
trotuar.
— Ascultă, Hash. N-ai să fugi de mine, nu?
— Nu-s eu prea sportivă, am spus.
— Îmi place caracterul tău. Ţi-am mai spus?
— Da.
— Atunci îmi place şi mai mult, a zis el. Apoi
mi-a surâs cuceritor şi a început din nou să
meargă, strângându-mi mâna înmănuşată sub
braţ.
A doua zi de dimineaţă, Kate a intrat la mine
în cameră fără să bată. Nici măcar n-apucasem 
să mă îmbrac.
— Te-am aşteptat până după miezul nopţii.
Unde-ai fost?
— Îmi pare rău. Ernest m-a invitat la cină. Nu
văd cum puteam să spun nu.
— Nu e cel mai uşor cuvânt din lume. Copiii
învaţă să vorbească spunând nu.
Mi-am strâns mai bine halatul în jurul taliei
şi m-am aşezat pe pat.
— În regulă. N-am vrut să spun nu. A fost
doar o cină, Kate. Nu s-a întâmplat nimic rău.
— Bineînţeles, a spus ea, încă vizibil
tulburată. Pur şi simplu simt nevoia să te
protejez şi nu vreau să te văd amestecată în ceva
oribil.
— De ce oribil? Nu pare băiat rău.
— Nu e neapărat rău. Îmi dădeam seama că
încerca să-şi aleagă cu grijă cuvintele. E doar
tânăr. Îi plac femeile – toate femeile, se pare. Şi,
când te văd cum îi sari în braţe şi ai încredere în
el orbeşte, îmi fac griji.
— Nu sar în braţele nimănui, am zis eu,
enervându-mă brusc. Am fost la cină cu tipul
ăsta. Zău aşa, Kate.
— Ai dreptate, ai dreptate, a spus ea. M-am 
lăsat dusă de val. S-a aşezat lângă mine, pe pat,
şi mi-a luat mâna. Uită tot ce-am spus, bine? Eşti
o fată cu capul pe umeri. O să ştii ce ai de făcut.
— Nu s-a întâmplat nimic.
— Ştiu. Sunt groaznică. Mi-a mângâiat mâna,
iar eu am lăsat-o, dar capul mi se învârtea
nebuneşte.
— E prea greu să te gândeşti la atâtea, când
nici n-ai luat micul dejun, am zis.
— Sărăcuţa de tine. S-a ridicat, netezindu-şi
fusta, apoi şi-a netezit şi expresia, îndreptând şi
simplificând totul în timp ce eu o priveam. Era
un truc eficient. Mi-aş fi dorit să-mi iasă şi mie.
Restul dimineţii a trecut într-un soi de ceaţă,
cu mine cugetând la vorbele lui Kate şi la grija ei
faţă de mine. Oare Ernest chiar era genul de om
de care trebuia să te fereşti? Păruse atât de
sincer şi de prietenos. Mărturisise că scria
poezie, pentru Dumnezeu, şi poveştile alea cu el
rănit în război – şi viermii de mătase! Oare toate
astea făceau parte dintr-o stratagemă
complicată prin care urmărea să profite de
mine? Dacă aşa era, atunci Kate avea dreptate,
cădeam în plasă, săream în braţele lui ca o
provincială stupidă – probabil una dintre zecile 
la fel ca mine. Gândul ăsta îmi era aproape
insuportabil.
— Poate c-ar trebui s-o ştergem de-aici până
fac ăştia ochi, a spus Kate când ne-am terminat
cafeaua. Azi nu trebuie să mă duc deloc la
serviciu. Ce să facem? Suntem libere ca păsările
cerului.
— Hotărăşte tu, am zis. Mie puţin îmi pasă. Şi
aşa şi era.
Un alt gen de fată ar fi bănuit-o pe Kate de
gelozie, dar pe atunci eu eram foarte naivă şi
aveam încredere în oameni. Pe lângă asta, eram
lipsită de experienţă. Până la douăzeci şi opt de
ani avusesem vreo câţiva curtezani, dar mă
îndrăgostisem o singură dată şi fusese atât de
îngrozitor, încât mă făcuse să-mi pierd
încrederea în bărbaţi şi-n mine însămi pentru
multă vreme.
Îl chema Harrison Williams şi fusese
profesorul meu de pian pe când aveam doar
douăzeci de ani şi abia mă întorsesem acasă, în
St. Louis, după un singur an la Bryn Mawr. Deşi
era cu doar câteva luni mai mare ca mine, mie
mi se părea mult mai copt şi mai sofisticat. Mă
atrăgea şi totodată mă intimida faptul că 
studiase în străinătate cu compozitori celebri şi
ştia o mulţime de lucruri despre arta şi cultura
europeană. Puteam să-l ascult vorbind despre
orice şi presupun că aşa a început totul, de la
admiraţie şi invidie. Apoi m-am pomenit
uitându-mă la mâinile, la ochii şi la gura lui. La
prima vedere, nu părea vreun Casanova, dar era
chipeş în felul lui, înalt şi suplu, cu un păr negru
care începuse să i se rărească. Cel mai mult îmi
plăcea faptul că mă considera excepţională.
Credea că pot face carieră ca pianistă
profesionistă şi aşa credeam şi eu, măcar în
timpul orelor petrecute la pianul lui, exersând
studii chinuitoare pentru degete.
Eram foarte preocupată de coafura şi
îmbrăcămintea mea în după-amiezile pe care le
petreceam la Harrison. Când el se plimba prin
cameră, corectându-mă şi lăudându-mă uneori,
mă străduiam din răsputeri să-l descifrez. Oare
dacă se lovea cu degetul peste tâmplă, asta
însemna că mi-a observat sau nu ciorapii cei
noi?
— Ai o poziţie minunată la pian, mi-a spus el
într-o după-amiază, şi cam atâta a fost de-ajuns
ca să mă pomenesc adulmecând într-o fantezie 
despre mine ţeapănă în rochia de dantelă albă şi
el ţeapăn în costumul de mire, cu nişte mănuşi
albe superbe. Am cântat groaznic în ziua aceea,
pierdută în reveria mea extatică.
L-am iubit un an întreg, după care, într-o
seară, toate speranţele mele s-au năruit. Eram
amândoi la o serată dată de un vecin, unde eu mam
forţat să dau pe gât două pahare de vin prea
dulce, ca să am mai mult curaj în preajma lui. Cu
o zi în urmă, ieşiserăm împreună să ne plimbăm
prin pădurea de la marginea oraşului. Era o zi de
toamnă, rece şi fără vânt, cu norii de pe cer
arătând ca nişte copii perfecte după ei înşişi. El
îmi aprinsese ţigara. Eu răscoleam printre
frunze galbene cu vârful pantofilor cu şiret când,
în mijlocul unei tăceri foarte plăcute, el îmi
spusese:
— Eşti o persoană absolut adorabilă, Hadley.
Ca tine mai rar am văzut, crede-mă.
Nu era nici pe departe o declaraţie de
dragoste, dar mi-am spus că el ţinea la mine şi
chiar am crezut asta – cel puţin cât am dat pe gât
vinul. Am aşteptat până când camera s-a înclinat
o idee faţă de axa ei centrală, apoi m-am dus
către Harrison, ridicând câte un picior şi 
punându-l iar jos, apropiindu-mă de el. Purtam
rochia mea de dantelă neagră. Era de departe
preferata mea, pentru că de fiecare dată îmi
dădea impresia că aduc un pic cu Carmen. Şi
poate că rochia şi vinul în egală măsură m-au
făcut să-mi ridic mâna spre mâneca hainei lui
Harrison. Era prima oară când îl atingeam, deci
probabil că a încremenit pur şi simplu din cauza
surprizei. Am rămas acolo, blocaţi şi frumoşi ca
nişte statui dintr-o grădină – şi, preţ de câteva
zeci de bătăi de inimă, am fost soţia lui. Îi
născusem deja copiii, îi câştigasem
devotamentul şi trecusem hăt, departe de
hotarul spinos al propriei mele minţi, locul ăla
unde speranţa se împotmolea şi era înghiţită iar
şi iar. Puteam să am asta. Era deja a mea.
— Hadley, a spus el încet.
Am ridicat privirea. Ochii lui Harrison aveau
nuanţa de albastru-pal a stelelor înecate şi
spuneau nu – simplu şi calm. Nu şi atât.
Ce am zis eu atunci? Poate că nimic. Nu-mi
aduc aminte. Muzica s-a poticnit, lumina
lumânării s-a făcut tulbure, mâna mea a căzut pe
dantela fustei. Cu un minut în urmă fusese o
rochie de ţigancă, acum era de înmormântare.
— Mă doare capul îngrozitor, i-am spus
mamei, încercând să-i explic de ce voiam să plec
acasă chiar în clipa aceea.
— Sigur că te doare, a spus ea, iar expresia i
s-a îndulcit. Hai s-o ducem pe fetiţa noastră la
culcare.
Ajunse acasă, am lăsat-o să mă ajute să urc
scările şi să mă schimb în cămaşa mea de noapte
de muselină. M-a învelit în straturi peste straturi
de plapumă şi mi-a pus o mână răcoroasă pe
frunte, netezindu-mi părul.
— Acum odihneşte-te.
— Da, am spus eu, pentru că îmi era
imposibil să mă apuc să explic că mă odihneam
de douăzeci şi unu de ani, iar în acea seară
încercasem ceva nou.
Fusese singura dată când mă intersectasem
cu dragostea. Să fi fost vorba de dragoste? În
orice caz, fusese groaznic. Mi-am petrecut doi
ani după asta agonizând în aceeaşi stare,
fumând în exces, slăbind prea mult şi nutrind
gânduri difuze de a mă arunca de la balcon ca o
eroină chinuită dintr-un roman rusesc. După o
vreme, deşi mai greu decât mi-aş fi dorit, am
ajuns să înţeleg că Harrison nu era prinţul meu 
căzut, iar eu nu eram victima lui. El nu mă
amăgise deloc; eu mă amăgisem singură. Dar
păleam încă şi mi se făcea rău numai gândindumă
la dragoste chiar şi acum, după mai bine de
jumătate de deceniu. Eram încă naivă, asta
categoric, şi aveam nevoie de îndrumarea cuiva
– a lui Kate, de pildă.
Am colindat peste tot prin Chicago în ziua
aceea, căutând mai întâi carne de vită de calitate
superioară, la conservă, apoi mănuşi noi. Am
lăsat-o pe Kate să flecărească distrăgându-mi
astfel atenţia şi m-am simţit recunoscătoare că
mă prevenise în privinţa lui Ernest. Chiar dacă
intenţiile lui ar fi fost dincolo de orice bănuială,
eu eram mult prea susceptibilă în acel moment.
Venisem la Chicago căutând o evadare şi o
căpătasem, dar era periculos să visezi prea mult.
Acasă nu eram fericită, dar nu avea să mă ajute
cu nimic să mă înec într-un potop de fantezii cu
Ernest Hemingway. Viaţa mea era viaţa mea;
trebuia s-o intimidez cumva şi s-o fac să-mi dea
satisfacţie.
Am rămas la Chicago încă o săptămână
întreagă şi fiecare zi din acel sejur aducea o 
distracţie nouă. Ne-am dus la un meci de fotbal,
am văzut o reprezentaţie la matineu cu Madama
Butterfly, am hoinărit prin oraş zi şi noapte.
Când mă vedeam cu Ernest, ceea ce se întâmpla
des, mă străduiam să-mi păstrez mintea limpede
şi să mă bucur pur şi simplu de compania lui,
fără să stârnesc vreo dramă dintr-o direcţie sau
alta. Poate că am fost ceva mai rezervată faţă de
el decât înainte, dar el n-a zis nimic şi nici n-a
încercat cu tot dinadinsul să rămânem singuri
până în ultima mea seară în oraş.
Era o noapte geroasă – de fapt, prea frig ca să
ieşi din casă –, dar câţiva dintre noi am luat mai
multe pături de lână, am turnat rom în butelci,
apoi ne-am îngrămădit în Fordul lui Kenley şi
am pornit-o spre Lacul Michigan. Dunele erau
abrupte şi palide în lumina lunii, iar noi am
inventat un joc cu ele, urcând până-n vârful câte
uneia – beţi, fireşte –, apoi rostogolindu-ne până
jos ca nişte buşteni. Kate a fost prima, pentru că
ei îi plăcea să fie prima în toate, apoi a urmat
Kenley, care s-a rostogolit până jos cântând.
Când mi-a venit şi mie rândul, am suit târâş pe
dună, în timp ce nisipul îmi aluneca de sub mâini
şi picioare. În vârf m-am uitat în jur şi n-am 
văzut decât stele strălucitoare, îngheţate, şi
depărtări.
— Hai odată, laşo! mi-a strigat Ernest.
Am închis ochii şi mi-am dat drumul,
rostogolindu-mă peste hopurile tari. Băusem
atât de mult, că nu simţeam nimic – nimic în
afară de un fior de frenezie şi libertate. Era de
fapt un fel de euforie, iar frica juca un rol
esenţial. Pentru prima oară din copilărie,
simţeam iureşul ameţitor al fricii, iar senzaţia
îmi plăcea. Abia mă oprisem la poale, când
Ernest m-a răsucit în întuneric şi m-a sărutat
apăsat. Timp de o clipă fierbinte, i-am simţit
limba pe buze.
— Oh, atâta am reuşit să îngaim. Nu mă
puteam gândi dacă ne văzuse cineva sau nu. Nu
puteam gândi deloc. Faţa lui era la câţiva
centimetri de a mea, mai plină, mai
convingătoare şi în general mai însufleţită decât
tot ceea ce-mi fusese dat să văd vreodată.
— Oh, am făcut iar şi el mi-a dat drumul.
A doua zi, mi-am făcut bagajele pentru
drumul înapoi la St. Louis, simţindu-mă uşor
buimacă. Timp de două săptămâni mă lăsasem 
atât de tare în voia vieţii, că nu mă vedeam de
fapt întorcându-mă acasă. Nu voiam să mă
întorc.
Kate era la serviciu în acea zi şi ne luaserăm
deja rămas-bun. Kenley trebuia să fie şi el la
serviciu, dar se oferise cu amabilitate să mă
ducă la gară în pauza de prânz, ca să nu mai dau
bani pe taxi. Când totul era gata împachetat, miam
pus haina şi pălăria şi m-am dus să-l aştept
în living. Dar silueta care apăruse în hol să mă ia
era a lui Ernest.
— Până la urmă, Kenley n-a mai putut să
scape? am întrebat eu.
— Nu. Am vrut eu să vin.
Am dat din cap prosteşte şi mi-am luat
lucrurile.
Drumul până la Union Station nu era lung şi
l-am străbătut în mare parte în tăcere. El purta
pantaloni de lână şi o haină gri de lână, cu o
şapcă neagră trasă până aproape de sprâncene.
Avea obrajii rozalii de la frig şi era tare frumos.
Şi frumos chiar e cuvântul care i se potrivea.
Trăsăturile lui nu erau feminine, dar erau
perfecte, fără cusur şi cumva eroice, de parc-ar fi
ieşit dintr-un poem grec despre iubire şi război.
— Poţi să mă laşi aici, i-am spus când ne-am
apropiat de gară.
— Mori dacă îi dai şi tu omului o şansă? a zis
el, căutând un loc de parcare.
— Nu. Probabil că nu.
După câteva minute, eram amândoi pe
peron. Eu ţineam strâns în mână biletul şi
carneţelul de notiţe. El îmi ducea valiza,
trecându-şi-o dintr-o mână înmănuşată în alta –
dar în clipa când a apărut trenul meu, cu silueta
lui maro-argintie trăgând după ea fum şi
funingine, a lăsat-o jos, la picioare. Brusc, m-am
pomenit strânsă tare la pieptul lui.
Inima îmi bătea repede. M-am întrebat dacă
el o simţea.
— Nu cred c-am întâlnit niciodată pe cineva
ca tine, am spus.
El n-a răspuns absolut nimic, m-a sărutat
doar, iar în sărutul ăla l-am simţit radiind
căldură şi viaţă. Erau atâtea lucruri pe care nu le
ştiam despre Ernest, şi încă şi mai multe despre
care n-aş fi întrebat şi pe care nici măcar n-aş fi
îndrăznit să mi le închipui, dar m-am pomenit că
cedez oricum, de la o clipă la alta. Peronul era
plin de oameni, dar eram în acelaşi timp cu 
desăvârşire singuri. Iar după câteva minute,
când m-am urcat în sfârşit în tren, îmi tremurau
picioarele.
Mi-am găsit un loc şi m-am uitat pe geam la
lume, scrutând costumele, pălăriile şi
mantourile negre. Şi apoi l-am văzut,
apropiindu-se de tren, zâmbindu-mi ca un
apucat şi făcându-mi cu mâna. I-am făcut şi eu
semn, şi atunci el a ridicat o mână în chip de
foaie de carneţel, iar pe cealaltă în chip de
creion, într-o pantomimă.
— O să-ţi scriu, spuneau buzele lui. Sau poate
a spus: Îţi scriu.
Am închis ochii să-mi stăvilesc lacrimile
fierbinţi, neaşteptate, apoi m-am lăsat pe spate
în scaunul de pluş în timp ce trenul mă ducea
acasă.
4
În 1904, anul în care am împlinit
treisprezece ani, St. Louis a găzduit Expoziţia cu
Vânzare din Louisiana, mai cunoscută sub
numele de Expoziţia Mondială. Târgul se
întindea pe o suprafaţă de o mie două sute de 
pogoane în şi pe lângă Forest Park şi
Washington University, cu o sută douăzeci de
kilometri de alei şi drumuri care legau între ele
clădirile, grajdurile şi sălile de spectacol. Multe
dintre construcţiile astea erau o spoială de Paris
pe un schelet de lemn, construit să dureze doar
câteva luni, dar arătau ca nişte palate neoclasice
opulente. Giuvaierul nostru cel mai de preţ,
Palatul Artelor Frumoase, se fălea cu o grădină
cu sculpturi inspirată de băile romane ale lui
Caracalla. Erau iazuri unde te puteai plimba cu
barca, cascade artificiale uriaşe şi grădini joase,
grădini zoologice cu animale exotice şi cu
oameni, pigmei şi sălbatici, fete cu barbă şi
băieţi înapoiaţi mintal. În tot târgul, sute de
distracţii, jocuri şi tonete cu mâncare îi ispiteau
pe trecători. Acolo am mâncat îngheţată la
cornet pentru prima oară în viaţa mea,
minunându-mă într-una cum de cilindrul acela
dulce nu era rece la atingere. Şi îngheţata cu
căpşuni dinăuntru părea altfel. Mai bună. Era,
probabil, cel mai delicios lucru pe care-l
gustasem vreodată.
Fonnie a fost cu mine la târg în ziua aceea,
dar ea n-a vrut îngheţată. N-a vrut nici vată de 
zahăr, fulgi de grâu, ceai rece, nimic din toate
deliciile alea nemaivăzute, ea voia acasă, unde
mama noastră se pregătea să găzduiască
întâlnirea ei săptămânală cu sufragetele.
Niciodată n-am înţeles de ce era Fonnie
atrasă de grupul mamei. Mie femeile mi se
păruseră întotdeauna triste. Dacă le auzeai
vorbind, ai fi zis că măritişul era cel mai cumplit
lucru care i se putea întâmpla unei femei. Mama
era întotdeauna cea mai guralivă şi mai afectată
din cameră, încuviinţând scurt din cap în timp ce
Fonnie împărţea platouri cu brioşe şi sendvişuri
cu măcriş, străduindu-se din răsputeri să între
în graţiile tuturor.
— Încă o jumătate de oră, am spus,
încercând să mă tocmesc cu Fonnie. Nu vrei să
vezi Palatul Electricităţii?
— Mai stai tu, dacă vrei. Mă mir că poţi să te
distrezi. Apoi s-a îndepărtat valvârtej prin
mulţime.
Chiar mă distram, sau mă distrasem, până
când mi-a adus ea aminte că ar fi trebuit să fiu
tristă. Probabil că eram foarte egoistă pentru că-
mi doream să rămân şi să simt mirosul sărat de
floricele, să aud răgetele care veneau dinspre 
grajduri. Dar era aprilie, iar cireşii de pe malul
iazurilor dăduseră în floare. Dacă închideam
ochii, auzeam fântâni. Puteam să-i deschid şi să-
mi închipui că eram la Roma sau la Versailles.
Fonnie s-a făcut tot mai mică în mulţime, cu
fusta ei neagră pătată de culori scandaloase. Aş
fi vrut s-o las să se ducă fără să-mi pese ce
credea despre mine sau ce-i spunea mamei, dar
nu puteam. Am aruncat o ultimă privire mâhnită
cornetului meu de îngheţată, apoi l-am lăsat
într-un coş de gunoi şi am luat-o la fugă după
sora mea spre casă, unde draperiile erau trase,
iar luminile, înăbuşite, şi asta de mai multă
vreme. Eram în doliu. Tata murise de două luni.
Ne trăgeam dintr-o familie excelentă, cu
strămoşi întemeietori de ambele părţi şi o
mulţime de maniere victoriene care făceau ca
totul să rămână sigur şi solid. Tatăl tatălui meu
înfiinţase Biblioteca Publică din St. Louis şi
Compania Farmaceutică Richardson, care a
devenit cea mai mare firmă farmaceutică de la
vest de Mississippi. Tatăl mamei fusese profesor
şi pusese pe picioare mai întâi Academia
Hillsboro din Illinois, iar mai târziu un liceu 
particular din St. Louis, care se numea City
University. Fonnie şi cu mine am învăţat la cele
mai bune şcoli, îmbrăcate cu fuste bleumarin, cu
pliseuri tăioase ca briciul. Am luat lecţii
particulare la unul din cele două piane cu coadă
Steinway din casă şi ne-am petrecut verile în
Ipswich, Masachussets, la casa noastră de pe
plajă. Şi totul a fost foarte bine şi frumos până
când n-a mai fost.
Tatăl meu, James Richardson, era director la
compania farmaceutică a familiei. Pleca de
dimineaţă cu melonul şi cravata lui neagră,
subţire, emanând un miros de cremă de ras şi
cafea, sub care persista un vag iz de whisky.
Ţinea o sticluţă în buzunarul halatului de casă.
Ştiam cu toţii că mai avea una ascunsă într-un
sertar din birou, pe care-l încuia cu o cheie
mititică de argint. În cămară îl mai aştepta una,
dosită după stivele de borcane de compot, pe
care bucătăreasa noastră, Martha, se prefăcea că
n-o vede. Mama mea, Florence, era exact opusul
lui – toată numai cute drepte şi ace, sfătoasă şi
severă. Poate că tata era prea moale şi prea laş
în faţa ei, având tendinţa să se retragă în biroul
lui sau să iasă afară pe uşă mai degrabă decât s-o 
înfrunte vreodată, dar eu nu-i purtam pică
pentru asta.
Mama a preferat-o întotdeauna pe Fonnie,
care era mai mare decât mine cu douăzeci şi
două de luni. Mai aveam un frate mai mare,
Jamie, care a plecat la facultate înainte ca eu să
intru la grădiniţă, şi mai era Dorothea, cu
unsprezece ani mai mare, dar care-mi era totuşi
foarte dragă. Ea se măritase de tânără şi locuia
în apropiere cu soţul ei, Dudley. Fiind de vârste
apropiate, mi-am petrecut mare parte din
copilărie alături de Fonnie, deşi eram cum nu se
poate mai diferite. Ea era ascultătoare, flexibilă
şi cuminte într-un fel pe care mama îl putea
înţelege şi lăuda uşor. Eu eram impulsivă,
vorbăreaţă şi curioasă în toate – mult prea
curioasă pentru gustul mamei. Îmi plăcea să stau
în capătul aleii noastre, cu coatele pe genunchi,
şi să mă uit cum trece tramvaiul huruind pe
mijlocul bulevardului, gândindu-mă la bărbaţii
şi femeile din el, unde se duceau, la ce se
gândeau şi dacă mă observau cum stăteam
acolo, cercetându-i cu privirea. Mama mă chema
înapoi în casă şi mă trimitea sus în camera de
joacă, dar eu stăteam pur şi simplu şi mă uitam 
pe geam, visând şi meditând.
— La ce-o să fii tu oare bună în viaţă? mă
întreba ea adesea. Orice-ai face, tot cu capul în
nori eşti.
Era o întrebare legitimă, presupun. Ea îşi
făcea griji din cauza mea pentru că nu mă
înţelegea câtuşi de puţin. După care s-a
întâmplat ceva groaznic. Când aveam şase ani,
am reuşit să cad pe geam de atâta visare.
Era o zi de primăvară şi nu mă dusesem la
şcoală, fiind bolnavă. Când m-am săturat de
camera de joacă, ceea ce se întâmpla de obicei
repede, am început să mă uit la Mike, omul
nostru bun la toate, cum împingea o roabă prin
curte. Îl adoram pe Mike şi-l găseam de nu ştiu
câte ori mai interesant decât oricine din familie.
Unghiile de la mâini îi erau pătrate şi crăpate.
Fluiera şi avea în buzunar o batistă foarte
albastră.
— Un’ te duci, Mike? am strigat de la geamul
camerei de joacă, întinzându-mă peste pervaz ca
să-l văd mai bine.
El a ridicat privirea exact în momentul în
care mi-am pierdut echilibrul şi am căzut
grămadă pe pietrele de pavaj de dedesubt.
Am zăcut luni întregi în pat, în timp ce
doctorii se întrebau dacă o să mai pot merge
vreodată. Mi-am revenit treptat şi, până mi-am
revenit, mama a adaptat special pentru mine un
căruţ de bebeluş. Îi plăcea să mă plimbe prin
cartier, oprindu-se pe rând la casele vecinilor
noştri, ca să se mire cu toţii de supravieţuirea
mea miraculoasă.
— Biata Hadley, spunea mama. Bietul puişor.
A tot spus-o iar şi iar, până când cuvintele ei au
căpătat proporţii uriaşe în mintea mea,
înlocuind orice altă descriere a mea şi totodată
orice alt posibil final.
N-a contat că m-am vindecat complet,
reînvăţând să merg fară să şchiopătez. Fizicul
meu era un motiv de profundă îngrijorare în
casă şi aşa a rămas. Până şi cea mai inofensivă
fornăială putea, după părerea lor, să mă
zdruncine şi mai tare. N-am învăţat să înot, n-am
alergat şi nu m-am jucat în parc cum făceau
prietenele mele. Citeam însă cărţi, ghemuită pe
băncuţa de la geamul salonului, înconjurată de
vitralii spiralate şi de draperii bordo. Iar după o
vreme am încetat să mă opun până şi pe 
dinăuntru regimului de linişte prescris. Cărţile
puteau fi o aventură incredibilă. Stăteam sub
pătură aproape nemişcată şi nimeni n-ar fi
bănuit cum îmi zburda mintea şi îmi sălta inima
de la poveşti. Mă puteam cufunda în orice lume
şi puteam dispărea neştiută de nimeni, în timp
ce mama lătra ordine către servitori sau îşi
primea nesuferitele prietene în living.
Când trăia tata, l-am văzut de multe ori
venind acasă când ele erau încă acolo. Când le
auzea, încremenea, apoi bătea în retragere,
strecurându-se afară pe uşă. Unde se ducea? mă
întrebam. Cât de departe trebuia să se ducă şi de
cât whisky avea nevoie ca să amuţească vocea
mamei care-i răsuna în cap? Îşi mai amintea
oare cât de mult ţinuse la bicicleta lui? Eu îmi
aminteam. Fusese o vreme când s-ar fi dus cu ea
oriunde în St. Louis, cu dragă inimă, preferând-o
oricărui alt mijloc de transport, probabil
datorită libertăţii pe care i-o oferea. Odată
legase un cărucior de ea şi ne luase pe Fonnie şi
pe mine pe aleile din Forest Park, cântând
Waltzing Matilda. Avea o voce de bariton
absolut minunată şi, în ziua aceea, când fire de
cântec veneau plutind către noi, în cărucior, 
fericirea lui îmi păruse atât de adevărată şi de
stranie, încât nu îndrăzneam să mă mişc, de
teamă să n-o sperii şi să fugă.
Era o dimineaţă rece de februarie când un
singur foc de armă a răsunat în casă. Mama l-a
auzit prima şi şi-a dat seama imediat ce se
întâmplase. Nu-şi îngăduise să-şi formuleze în
minte cuvântul sinucidere, ar fi fost prea cumplit
şi prea banal, dar pe undeva îl simţise, totuşi. La
parter, în spatele uşilor încuiate de la biroul lui,
l-a găsit pe tata zăcând pe covor într-o baltă de
sânge, cu ţeasta spulberată.
Multe săptămâni după asta, zgomotul morţii
tatălui meu a răsunat în casă. Am aflat că
pierduse zeci de mii de dolari la bursă, că
împrumutase alţi bani şi-i pierduse şi pe ăia.
Ştiam deja că bea, dar nu şi că în ultimele lui
săptămâni de viaţă practic nu mai făcea nimic
altceva, chinuit de dureri de cap care îi făceau
tâmplele să-i zvâcnească şi nu-l lăsau să doarmă
deloc.
Când el s-a dus, mama a rămas în camera ei,
plânsă, derutată şi privind fix draperiile trase, în
timp ce servitorii au preluat frâiele casei. Nu mai 
văzusem niciodată un asemenea haos în casă şi
nu ştiam ce să fac, în afară de a cânta nocturnele
lui Chopin şi a-l plânge pe tata, dorindu-mi să-l fi
cunoscut mai bine.
Uşa de la biroul tatei a rămas închisă o
vreme, dar nu încuiată. Covoarele fuseseră
curăţate, dar nu înlocuite, revolverul fusese
golit, lustruit şi pus la loc în biroul lui – şi
detaliile astea erau atât de cumplite, încât eram
fascinată de ele fară să vreau. Îmi imaginam, iar
şi iar, ultimele clipe din viaţa lui. Cât de singur
trebuie să se fi simţit. Cât de stors şi de disperat,
căci altfel n-ar fi putut s-o facă, să ridice ţeava şi
să apese pe trăgaci.
Eram atât de demoralizată, încât familia a
început să se teamă că o să-mi fac rău cu mâna
mea. Toată lumea ştia că, dacă erai copil de
sinucigaş, riscul s-o apuci pe acelaşi drum era
mai mare. Oare semănăm cu el? Nu ştiam, dar
moştenisem de la el migrenele. Fiecare în parte
era ca o pedeapsă cumplită, presiunea, greaţa şi
o pulsaţie surdă, dar continuă dinspre baza
craniului, în timp ce zăceam total nemişcată în
camera mea neaerisită. Dacă stăteam acolo
suficient de mult timp, mama venea, mă bătea 
uşor pe mână şi-mi aranja plapuma peste
picioare, spunând:
— Eşti o fată cuminte, Hadley.
Inevitabil, am observat că mama îmi arăta
mai multă afecţiune când eram bolnavă, aşa că
nu e de mirare că eram sau mă credeam adesea
bolnavă. Am lipsit atâta de la şcoală în toţii anii
de liceu, încât am fost nevoită să repet anul, în
timp ce toate prietenele mele au plecat la
facultate fară mine. Era ca şi cum m-aş fi uitat
după un tren care pleacă din gară spre o
destinaţie îndepărtată şi palpitantă, eu neavând
bilet şi nici posibilitatea de a mi-l cumpăra. Când
au început să sosească scrisori de la Barnard,
Smith şi Mount Holyoke, m-am îmbolnăvit brusc
de invidie faţă de încântarea şi posibilităţile
prietenelor mele.
— Vreau să mă înscriu la Bryn Mawr, i-am
spus mamei. Sora ei, Mary, locuia în Philadelphia
şi m-am gândit că ideea de a avea o rudă în
preajmă avea s-o liniştească pe mama.
— O, Hadley. De ce insişti tu să faci mai mult
decât poţi? Fii realistă.
Fonnie a intrat în cameră şi s-a aşezat lângă
mama.
— Şi ce-ai să faci cu durerile tale de cap? a
întrebat ea.
— O să mă descurc foarte bine.
Pe fruntea lui Fonnie au apărut cute de
îndoială.
— Mary o să aibă grijă de mine dacă se
întâmplă ceva. Ştii cât e de competentă. Pusesem
un accent deosebit pe cuvântul competentă
pentru că mamei îi plăcea mult şi se lăsa adesea
convinsă de el. Pe moment însă s-a mulţumit să
ofteze şi a zis că o să se gândească serios la asta,
ceea ce însemna că avea să abordeze subiectul
cu vecina noastră, doamna Curran, şi planşeta ei
de spiritism.
Mama avea un interes mai vechi faţă de
chestiunile oculte. În casă la noi se ţineau din
când în când şedinţe de spiritism, dar cel mai
adesea acestea se desfăşurau la doi paşi de noi,
la doamna Curran. Mama spunea că era o
iniţiată în supranatural şi că folosea planşeta
convingător, ca o cunoscătoare. Eu n-am fost
invitată să particip la şedinţă, dar când mama sa
întors acasă de la doamna Curran mi-a
comunicat că, până la urmă, mă lasă să mă duc la
Bryn Mawr şi că totul avea să iasă bine.
Mai târziu m-am văzut nevoită să mă
îndoiesc de profeţia doamnei Curran, căci mi s-a
părut izbitor de neadevărată. De plecat, am
plecat în 1911, dar toată povestea a fost sortită
eşecului încă dinainte de a începe. În vara de
dinainte să plec la Bryn Mawr, sora mea mai
mare, Dorothea, s-a ales cu arsuri grave într-un
incendiu. Chiar dacă ea plecase de mult de-acasă
în anii copilăriei mele, Dorothea fusese
întotdeauna cea mai drăguţă şi mai binevoitoare
dintre membrii familiei mele şi simţeam că mă
înţelege aşa cum ceilalţi nu puteau sau nu voiau
s-o facă. Când atmosfera de acasă devenea prea
înăbuşitoare şi încordată, mă duceam la ea
acasă, mă uitam la cei doi băieţei ai ei
hârjonindu-se pe lângă ea şi mă simţeam
liniştită şi remontată.
În vara aceea, sarcina Dorotheei era
avansată. Rămânea deseori singură acasă cu
băieţii, iar într-o după-amiază erau toţi trei
afară, pe veranda din faţă, când Dorothea a
văzut nişte anvelope de cauciuc care luaseră foc
pe terenul viran de lângă casă. Băieţii erau
curioşi, dar Dorothea s-a temut că focul avea să
se întindă şi la curtea ei. A dat fuga şi a încercat 
să stingă flăcările călcându-le în picioare, dar
chimonoul ei lung, de vară, s-a aprins imediat.
La fel şi ciorapii, arzând-o grav până la brâu
înainte să se arunce la pământ şi să se
rostogolească, înăbuşind flăcările.
Când ne-a sunat soţul ei, Dudley, să ne
anunţe, noi eram la casa noastră de vacanţă din
Ipswich Bay. Eram cu toţii înnebuniţi de
îngrijorare pentru Dorothea, dar Dudley ne-a
liniştit, spunând că era la spital, pe mâini cât se
poate de bune. Nu avea febră, iar medicii erau
convinşi că avea să se refacă total. A doua zi, a
născut o fetiţă moartă. Dorothea şi Dudley au
fost amândoi dărâmaţi, dar medicii continuau să
spună că ea va trăi. Au tot spus asta până când a
murit, la opt zile după incendiu. Mama a plecat
cu trenul la înmormântare, dar noi ceilalţi am
rămas la Ipswich, împietriţi şi cu inimile frânte.
Ţin minte că simţeam că nu voi supravieţui,
probabil, pierderii Dorotheei, şi poate că nici nu
voiam. Mama s-a întors din St. Louis, însoţită de
Dudley şi de băieţi. Au coborât din tren cu nişte
mutre nenorocite şi ce alinare puteam eu să le
ofer? Nu mai au mamă, mă pomeneam
repetându-mi în sinea mea.
Într-o după-amiază, imediat după
înmormântare, la Ipswich Bay s-a stârnit o
furtună grozavă, iar eu l-am convins pe unul
dintre băieţii din vecini să mă scoată pe furtună
într-o barcă cu vâsle. Valurile se izbeau de prora
şi se prăvăleau usturător din ambele părţi,
lovindu-ne peste faţă. Eu nici măcar nu ştiam să
înot, dar el nu s-a întors, nici măcar când
căpitanul de la far ne-a făcut semn să revenim la
ţărm. Norii erau joşi şi înfricoşători, iar aerul era
sărat şi îmbibat de umezeală. Am avut tot timpul
senzaţia că o să mă înec. Şi chiar după ce am
reuşit să ajungem la ţărm în acea zi, senzaţia că
eram încă în largul golfului, scufundându-mă tot
mai adânc, a persistat toată vara şi mult timp
după aceea.
În septembrie m-am urcat în tren şi m-am
dus la Bryn Mawr conform planului, dar colegii
mei păreau să funcţioneze pe o cu totul altă
frecvenţă. Fetele din dormitorul meu îşi
petreceau după-amiezile în salon, bând ceai şi
ciocolată caldă cu spumă, discutând despre
petreceri dansante şi potenţiale cuceriri. Eu mă
simţeam cu totul pe dinafară. Ştiam că fusesem o
fată drăguţă, cu părul roşu strălucitor, ochi 
frumoşi şi piele albă – dar probabil că nu mă mai
interesa dacă băieţii mă remarcau sau nu. Mi-am
pierdut interesul pentru haine şi pentru studiu.
Am început să ratez examenele, ceea ce a fost
penibil şi surprinzător pentru mine, căci, dacă
nu puneam la socoteală şocantele mele grămezi
de absenţe, fusesem toată viaţa bună la şcoală.
Acum m-am pomenit că-mi pierdusem orice
urmă de concentrare, atenţie, interes chiar.
În toamna următoare, le-am lăsat pe Fonnie
şi pe mama să mă convingă să rămân acasă. Nu
pot să spun că acolo mi-a fost mai bine decât la
şcoală. În casă n-aveam unde să fug de gândurile
mele negre. Nu puteam să dorm, iar când
puteam, aveam nişte vise oribile, obsesive, cu
Dorothea şi cu tata, în care se tot derulau
ultimele lor clipe cumplite de viaţă. Mă trezeam
cu o senzaţie de panică şi cu promisiunea altor
zile şi nopţi la fel de triste. Iar dacă vă voi spune
că am rămas în această, să-i spunem, comă încă
opt ani, atunci veţi înţelege pofta de viaţă care
m-a cuprins tocmai când mama trăgea să moară.
Mama suferea de mulţi ani de boala lui
Bright, dar lucrurile s-au înrăutăţit brusc în vara
anului 1920. În săptămânile de foc din iulie şi 
august n-am ieşit mai deloc din apartamentul de
la etaj, iar când ieşeam, ea se frământa într-una.
— Elizabeth? Tu eşti? striga ea cu voce
pierită imediat ce-mi auzea paşii pe scară. Nu
înţelegeam exact de ce-mi spunea pe numele de
botez după atâţia ani, dar pe atunci mă
nedumereau multe la ea. Nu mai semăna cu
femeia dificilă, cu voinţă de fier, care reuşea
întotdeauna să mă desfiinţeze cu un singur
cuvânt. Era fragilă şi anxioasă, strigând în timp
ce eu urcam în fugă scara: Elizabeth?
— Sunt aici, mamă. Am intrat în camera
mare, unde ea se odihnea pe micul divan din
catifea roz tocită. Am lăsat jos pungile de
cumpărături şi mi-am scos agrafele care ţineau
pălăria.
— Ţi-e prea cald? Pot să deschid un geam?
— E cald? Mâinile ei frământau şalul de lână
pe care-l ţinea în poală. Eu sunt îngheţată până-
n măduva oaselor.
Mi-am tras un scaun lângă divan şi i-am luat
mâinile, masându-le ca să aduc sângele la
suprafaţă, dar oriunde o atingeam, degetele
mele îşi lăsau amprentele, pielea i se făcuse ca
aluatul de pâine. I-am dat drumul şi a început să 
scâncească.
— Ce pot să fac?
— Cheam-o pe sora ta. Am nevoie de Fonnie
lângă mine acum.
Am încuviinţat din cap şi am dat să plec, dar
ochii ei s-au făcut şi mai mari.
— Nu pleca, te rog să nu mă laşi. Aşa că mam
aşezat iar şi am ţinut-o aşa toată noaptea aia
lungă. A mâncat puţină supă şi a moţăit timp de
câteva ore. Apoi, aproape de miezul nopţii, a
devenit dintr-odată foarte calmă.
— Mă frământ tare mult pentru tine,
Elizabeth, a zis ea. Ce-o să te faci tu când n-o să
mai fiu eu?
— Sunt femeie-n toată firea, mamă. O să mă
descurc. Promit.
— Nu. A clătinat din cap. Acum mulţi ani, eu
şi doamna Curran am vorbit cu Dorothea despre
tine. Respira cu greutate şi nu voiam s-o văd
chinuindu-se aşa.
— Ssst. N-are importanţă.
— Ba are. Am întrebat-o de mai multe ori de
tine şi ea ne-a tratat cu refuz. N-avea nimic de
spus.
Întotdeauna fusesem sceptică în privinţa 
ştiinţelor oculte – planşeta, şedinţele de
spiritism ţinute în şoaptă, la lumina lumânării, şi
cele de dicteu automat cu lămpile acoperite cu
eşarfe roşii –, dar am simţit atunci un fior rece
străbătându-mă. Era posibil ca mama să fi
comunicat cu Dorothea? Şi, dacă era aşa, atunci
de ce să-mi întoarcă spatele sora mea, care era
moartă de nouă ani? Să fi ştiut ea ceva rău şi
trist despre soarta mea? Ideea mă îngrozea şi
totuşi îmi era imposibil să mă lămuresc. Nu
puteam să-i cer mamei să-mi dea amănunte
despre şedinţă; era epuizată şi mai anxioasă ca
oricând. În plus, nu eram întru totul convinsă că
voiam să aflu. Dacă viitorul avea să fie şi mai rău
decât prezentul? Dacă nici măcar nu exista un
viitor?
Toată noaptea aceea de august am rămas în
scaunul cu spătar drept de lângă divan.
Tamponam fruntea şi ceafa mamei cu o cârpă
udă şi mă uitam afară la noaptea caldă de vară,
la cerul întunecat şi la copacii şi mai întunecaţi,
toate distante ca nişte exponate dintr-un muzeu.
Şi mi-am dat seama că aş fi putut şi eu să mor în
camera aia. Era şi asta o direcţie în care s-ar fi
putut învârti roata vieţii mele.
După câteva ore, înainte de sosirea zorilor,
mama a murit fără un suspin, un icnet sau un
horcăit. Atât de diferit faţă de felul cum se
dusese tata – detunătura revolverului său, care
zgâlţâise geamurile în tocurile lor –, dar la fel de
incontestabil. În timp ce toată lumea dormea la
parter, am privit chipul pe care-l urâsem uneori
şi care mă înduioşase alteori. Mâinile îi erau
chircite de o parte şi de alta a trupului ei firav şi
mi-am plimbat vârfurile degetelor pe una din
ele, simţind că o iubesc cu o dragoste cumplită,
complexă. Apoi am coborât să-i trezesc pe
Fonnie şi pe Roland şi să chem doctorul. Am
pregătit micul dejun şi am făcut o baie, apoi am
stat cu Fonnie în salon ca să facem pregătirile de
înmormântare. Corpul mamei se afla la etaj în
aşteptarea legistului şi îi simţeam încă prezenţa,
apăsându-mă. Întotdeauna păruse să găsească
satisfacţie în viaţa mea liniştită, ca şi cum
devenisem exact ceea ce se aştepta ea, adică mai
nimic. Presiunea asta era foarte veche şi
puternică şi ştiam că mi-ar fi fost foarte uşor să
mă las în voia ei, spre nimic. Sau puteam să trag
din toate puterile în direcţia cealaltă.
5
— Totul e în regulă, domnişoară? a întrebat
taximetristul.
— Trebuie să fie, am spus şi am deschis uşa.
Eram din nou în St. Louis, după o zi lungă în
tren, o zi care se lungise şi mai tare din cauza
sentimentului că ratasem ceva în Chicago. Iată-
mă acum din nou acasă la Fonnie şi Roland, pe
Cates Avenue. Abia m-am adunat ca să-i plătesc
omului şi să ies din maşină.
Afară, aerul era rece şi tăios. Şoferul a venit
după mine, cărându-mi bagajele până pe
verandă; paşii noştri răsunau sec pe dalele de
piatră. Înăuntru, mi-am lăsat gentile la baza
scării şi am urcat în apartamentul meu, unde era
o atmosferă rece, de casă nelocuită. Chiar dacă
era târziu şi eram frântă de oboseală, am făcut
focul ca să mă încălzesc. M-am aşezat pe divanul
roz şi mi-am cuprins singură umerii cu braţele,
întrebându-mă dacă o parte din mama rămăsese
încă în cameră, poate înfăşurată în şalul ei de
lână şi privindu-mă cu milă: Biata Hadley. Bietul
puişor.
A doua zi de dimineaţă am dormit mai mult 
decât obişnuiam, iar când am coborât, Fonnie
mă aştepta în sufragerie.
— Ei? Vreau să-mi spui tot. Ce-ai făcut? Ce fel
de oameni ai cunoscut?
I-am povestit totul despre petreceri, jocuri şi
despre oamenii interesanţi care se revărsau în
valuri prin apartamentul lui Kenley – dar nu iam
spus de Ernest. Ce-ar fi fost de spus? Nu
ştiam exact cum stăm, nici măcar ca amici.
În timp ce vorbeam cu Fonnie, Roland a
intrat în cameră, potrivindu-şi manşetele,
învăluit într-un nor de săpun şi de loţiune tonică
pentru păr cu miros de pin. S-a aşezat, iar
Fonnie şi-a tras extrem de discret scaunul mai
departe de el, ca să nu fie nevoită să-l vadă cum
mănâncă. În stadiul ăsta ajunseseră. Căsnicia lor
era un dezastru, aşa fusese de la bun început, şi
asta mă făcea să-i compătimesc pe amândoi.
— Ei, a zis Roland. Chi-Town a fost ca-n
visurile tale?
Am încuviinţat din cap, întinzând marmeladă
pe o felie de pâine.
— Şi ai făcut zeci de noi cuceriri?
Fonnie a pufnit aproape inaudibil, dar n-a zis
nimic.
— Chiar zeci n-aş spune, am răspuns.
— Măcar o cucerire sigur ai făcut. Tocmai a
sosit scrisoarea asta pentru tine. A scos un
obiect care părea mototolit din buzunarul
costumului. Recomandată, a continuat el.
Înseamnă că e serios. A zâmbit şi mi-a întins
scrisoarea.
— Ce-i asta? a zis Fonnie.
— O recomandată, am repetat eu ca într-un
soi de transă. Numele lui Ernest era trecut pe
plic, mâzgălit, dar destul de lizibil. Probabil că o
expediase imediat ce mă condusese la tren,
plătind cei zece cenţi în plus ca să fie sigur că
ajungea repede. O să-ţi scriu. Îţi scriu. Am pipăit
plicul, temându-mă pe undeva să-l deschid.
— Cum îl cheamă pe băiatul tău? a întrebat
Roland.
— N-aş spune că e băiatul meu, dar îl cheamă
Ernest Hemingway.
— Hemingway? a făcut Fonnie. Ce fel de
nume e ăsta?
— Habar n-am, am zis şi am ieşit cu
scrisoarea din cameră, ca s-o deschid. Era
îndoită şi mototolită ca şi cum ar fi stat cu zilele
în buzunarul lui – şi asta mă încântase deja, 
indiferent ce-ar fi fost scris în ea. Am găsit un
colţişor liniştit în salon, lângă pianul meu, şi am
descoperit că şi paginile dinăuntru erau boţite şi
mâzgălite cu cerneală neagră. Dragă Hasovici –
începea scrisoarea –, tu eşti în tren, iar eu aici şi
totul e mai pustiu acum, că ai plecat. Ia spune,
eşti de-adevăratelea?
Am lăsat scrisoarea deoparte, pentru că
senzaţia pe care mi-o strecura în minte îmi era
aproape insuportabilă. Eşti de-adevăratelea?
Exact acelaşi lucru mă întrebam şi eu despre el –
şi cu mai mult temei, consideram, mai ales după
avertismentul lui Kate. Eu eram statornică
precum pământul pe care călca, probabil prea
statornică. Dar el? Mă înconjurase cu aceeaşi
atenţie neabătută pe toată durata vizitei mele,
dar asta nu însemna că te puteai baza pe el, ci
doar că pe moment considera că merită să se
ţină după mine. Adevărul era că nu ştiam ce să
cred despre el, aşa că am citit mai departe,
devorând în mare viteză restul scrisorii, tot ce
avea de spus despre ceea ce făcea şi voia să facă,
despre munca lui, despre gândurile lui. Zicea că
s-ar putea să fi găsit de lucru la o revistă lunară
care se numea Co-operative Commonwealth, asta 
dacă accepta să le facă singur pe toate – să scrie,
să fie reporter şi redactor, tot tacâmul. Nu mă
omor după condiţii, dar probabil că o să accept,
scria el. Deşi în mintea mea era multă rumoare,
însoţită de nelinişte în ceea ce-l privea, fără să
vreau îmi plăceau vocea şi înflăcărarea lui, felul
în care cuvintele lui de pe hârtie aminteau de
Ernest cel care inventa pretexte ca să se
înfiinţeze în camera mea din Chicago. Asta făcea
acum scrisoarea lui, îl aducea pe Ernest în
salonul care cu o clipă în urmă fusese întunecos
şi înăbuşitor.
— Ei bine? a spus Fonnie, intrând în cameră
cu un foşnet al fustei cernite de lână. Ce are de
spus?
— Nimic ieşit din comun, am zis, dar
bineînţeles că nu era adevărat. Totul la Ernest
Hemingway era ieşit din comun.
— Ei, păi oricum, foarte bine că ţi-ai făcut
prieteni noi. Mă bucur că ai avut parte de
distracţie şi ţi-a plăcut. S-a aşezat şi şi-a luat
lucrul de mână.
— Te bucuri?
— Bineînţeles. Vreau să fii fericită.
Probabil că era adevărat, dar doar dacă 
fericirea însemna să stau toată viaţa zăvorâtă în
camerele de la etaj, mătuşa singuratică rămasă
fată bătrână.
— Mulţumesc, Fonnie, am spus, apoi m-am
scuzat ca să urc în camera mea, unde m-am
apucat să răspund la scrisoare. Nu voiam să par
prea entuziastă. Nu voiam să dau răspunsului
meu mai multă greutate decât avea – dar mi-am
dat seama că-mi plăcea să-i scriu. Am tras de
răspuns toată ziua, notând lucrurile pe măsură
ce se întâmplau, încercând să fac în aşa fel încât
el să mă poată vedea plimbându-mă dintr-o
cameră în alta, exersând la pian, delectându-mă
cu un ceai de ghimbir perfect împreună cu
prietena mea, Elsa Blackman, uitându-mă cum
curăţa grădinarul nostru tufele de trandafiri şi le
acoperea cu pânză de sac pentru iarnă. În seara
asta mi-e dor de lac, am scris. Şi de multe alte
lucruri. Vrei să ne vedem în bucătărie la o ţigară?
Mama păstrase o fotografie cu mine în
costum de baie, bălăcindu-mă în râul Meramec,
în apă până la genunchi, cu Elsa, amândouă
fericite şi scăldate în soare. Într-adevăr, această
variantă de Hadley abia dacă-şi mai făcea simţită
prezenţa în ultima vreme, dar m-am gândit că 
lui Ernest o să-i placă expresia ei deschisă şi
zâmbetul care spunea că orice e posibil. Am
vârât fotografia într-un plic împreună cu
scrisoarea, apoi, înainte să mă podidească
îndoielile, m-am dus până la cutia de scrisori din
colţul străzii. Era întuneric afară şi, în timp ce
mergeam, mă uitam în casele oamenilor care
parcă erau nişte globuri luminoase. Totul licărea
slab – şi timp de o clipă mi-am imaginat lumina
străbătând iute toate lanurile cioturoase de
porumb şi grajdurile adormite dintre St. Louis şi
Chicago. Când am ajuns la cutie, am strâns tare
scrisoarea, am sărutat-o dintr-un impuls, apoi
am strecurat-o prin deschizătură şi i-am dat
drumul.
6
Am atâtea proiecte legate de scris – am
atâtea de văzut, de simţit şi de făcut. Ia zi, mai ţii
minte cum cântai la pian, cu părul strălucind tot,
şi cum te-ai ridicat şi ai venit la mine pe canapea
şi ai zis: Ţi-am lipsit, floricica mea?
Îţi lipsesc, Hash?
Nu vii încoace mai repede, să-mi dai nişte 
certitudini din alea ferme care te fac să fii tu?
Scrisorile lui soseau strivite şi mototolite,
pline de delicii, uneori chiar şi două, trei pe zi. La
început am încercat să fiu mai rezervată,
jurându-mi că o să scriu doar o dată pe
săptămână, dar am uitat repede de jurământ. În
scurt timp m-am trezit încurcată până peste cap.
Scrisorile zburau de la unul la altul, dar ce
însemnau ele? Vocea lui Kate îmi răsuna adesea
în cap – Îi plac femeile, toate femeile, se pare – şi
mă frământam dacă să-i spun sau nu despre
prietenia noastră, care progresa rapid. Mi se
părea imposibil să nu se simtă jignită şi să nu se
enerveze; până la urmă, îi nesocoteam grosolan
sfaturile. Dar dacă-i mărturiseam totul, poate că
mi-ar fi dat noi sfaturi şi atunci aş fi fost nevoită
să ascult şi poate să şi acţionez în consecinţă.
Eram sfâşiată între dorinţa de a afla dacă
puteam avea încredere în Ernest şi aceea de a fi
în continuare îndeajuns de oarbă pentru ca
lucrurile să rămână exact cum erau. Cuvintele
lui însemnau deja atât de mult – prea mult.
Fiecare dintre scrisorile lui era întăritorul
perfect, cum era şi faptul că-i scriam, iar în
curând mi-am dat seama că ajunsesem să aud
bicicleta poştaşului de la câteva cvartale
distanţă, chiar dacă nu claxona. Kate, îmi
spuneam, nu ştia totul despre Ernest. Cine putea
şti totul despre altcineva? în scrisorile lui
transpăreau calităţi – tandreţea, de pildă, şi o
căldură palpabilă – pe care poate că ea nu le
văzuse în toate acele veri petrecute în Michigan.
Era posibil. Trebuia să fie, pentru că fericirea
izvorâtă din interesul lui Ernest faţă de mine
începuse să impregneze şi restul vieţii mele.
Devenisem peste noapte mai ocupată şi mai
mulţumită acasă decât fusesem vreodată. Două
prietene, Bertha Doan şi Ruth Barfield, se
mutaseră cu mine, în gazdă, în apartamentul de
sus, şi pentru prima dată de aproape zece ani nu
mă mai simţeam singură în propria mea casă.
Aveam şi tineri care mă curtau şi, chiar dacă
niciunul nu avea nimic extraordinar, era un mod
plăcut de a mă destinde. Îi lăsam să mă scoată la
dans sau la teatru, ba pe câţiva i-am lăsat chiar
să mă sărute de noapte bună. Niciunul dintre ei
n-avea capul mare şi pătrat al lui Ernest sau
mâinile şi picioarele lui vătuite; niciunul nu
punea întrebări minunate ca el şi nu mă inspira
să spun: Ţi-am lipsit, floricica mea?
Am persistat însă, întâlnindu-mă cu aproape
oricine mă invita, pentru că Ernest, aşa băiat de
zahăr cum era, nu exista decât în teorie – o
ipoteză minunată – şi la sute de kilometri
depărtare. În St. Louis, unde mi-era dat să-mi
trăiesc adevărata viaţă, exista Dick Pierce,
fratele unei prietene bune. Îmi plăcea compania
lui şi ştiam că o minimă încurajare din partea
mea ar fi fost de-ajuns ca să se îndrăgostească
de mine, poate chiar să mă ceară de soţie, dar
simţeam prea puţin, dacă nu chiar nimic pentru
el. Mai era şi Pere Rowland, un băiat şleampăt,
dar plăcut, care ştia multe despre cărţi şi
muzică, dar întâlnirile romantice mă atrăgeau
mai puţin decât momentele în care ne
înghesuiam mai mulţi într-o maşină şi mergeam
în oraş la un film sau la clubul de dans unde
toată lumea era veselă şi liberă. Apoi, stăteam la
un ceai cu Ruth şi Bertha, în cămaşă de noapte,
şi luam la rând evenimentele serii.
Tocmai împlinisem douăzeci şi nouă de ani,
dar într-un fel mă simţeam mai tânără şi mai
fară griji decât în primul an petrecut la Bryn
Mawr, unde nu mă bucurasem de nici măcar o
clipă de bucurie sau de intimitate. Era ca şi cum 
aş fi trăit o înflorire îndelung amânată şi
primeam fiecare minut cu recunoştinţă.
Şi peste toate astea erau scrisorile care
soseau în fiecare zi din Chicago, întotdeauna
încântător de mototolite şi pline de noutăţi la zi.
Ernest îmi povestea totul despre articolele pe
care le scria pentru Commonwealth, despre
ideile lui de schiţe şi romane. Dar începuse să-mi
împărtăşească tot mai des şi poveşti din
copilăria lui – din verile lungi în Michigan când
taică-său, Ed, care era obstetrician şi mare
amator de natură, îl învăţase să facă focul şi să
gătească în aer liber, să folosească un topor, să
prindă şi să prepare un peşte, să vâneze
veveriţe, potârnichi şi fazani.
De fiecare dată când mă gândesc la tata, scria
el, îl văd în pădure speriind becaţe sau umblând
prin iarba scurtă, uscată sau printre stive de
porumb sau spărgând lemne cu barba plină de
promoroacă. Citisem pasajele astea cu lacrimi în
ochi, pentru că amintirile mele plăcute cu tata
erau atât de puţine. Când mă gândeam la el,
prima imagine care-mi apărea în minte era
revolverul lui, apoi zgomotul pe care-l făcuse
răsunând în toată casa. Amintindu-mi de 
moartea lui şi de felul dureros în care mă
obsedase, m-am tulburat atât de rău, încât a
trebuit să dau două ture în jurul casei pe un vânt
tăios până m-am liniştit suficient ca să reiau
scrisoarea lui Ernest.
Dar, dacă-l invidiam pentru relaţia cu tatăl
lui, maică-sa îmi stârnea neliniştea. Aproape de
fiecare dată când o pomenea într-o scrisoare,
era cutra aia. O descria ca pe un tiran absolut în
casă, gata oricând să critice şi plină de idei rigide
despre cum ar trebui să se desfăşoare viaţa,
până-n cele mai mici detalii. Înainte ca Ernest să
deprindă cititul, îl pusese să înveţe pe dinafară
expresii germane şi latineşti şi versuri din poezii
„esenţiale”. Deşi încerca să-i respecte spiritul
creator – cânta operă, picta puţin şi scria poezie
–, Ernest o considera, în fond, o mamă şi o soţie
egoistă, concentrată pe propriile ei nevoi, cu
riscul de a-i distruge pe toţi cei din jur, mai ales
pe soţul ei. Îl silise pe doctorul Hemingway să
cedeze în faţa tuturor pretenţiilor ei şi, văzând
asta, Ernest o dispreţuia.
Chiar dacă îmi dădea fiori pasiunea cu care
Ernest îşi respingea mama, nu puteam să n-o
înţeleg. Mi se părea ciudat să aflu cât de mult 
semănau relaţiile dintre părinţii noştri, şi totuşi
cel mai tare m-a frapat faptul că, deşi
detestasem adesea voinţa aprigă a mamei, ba
chiar o învinovăţisem pentru sinuciderea tatei,
nu-mi mărturisisem ura asta faţă de nimeni.
Clocotise şi fremătase înăuntrul meu. De fiecare
dată când se lupta să iasă la suprafaţă, luam
perna tatei şi dădeam drumul emoţiilor în ea,
înăbuşindu-le în faşă. Ernest îşi scuipa furia fără
reţineri. Care reacţie era mai înfricoşătoare?
Până la urmă, am început să respect tot mai
mult felul în care reuşea el să exprime chiar şi
cele mai urâte părţi din el şi să fiu atrasă de
mărturisirile lui. Aşteptam scrisorile lui Ernest
cu o nerăbdare pe care puţine lucruri mi-o
stârneau. Dar francheţea lui, am înţeles curând,
se aplica în mod egal în orice situaţie. La
începutul lui decembrie, la scurt timp după ziua
mea, mi-a scris că fusese atras cu o seară în
urmă, la o petrecere, de o fată într-o rochie
verde epatantă. Mi s-a făcut rău când am citit. Eu
nu aveam nicio rochie verde epatantă şi, chiar
dacă aş fi avut, el n-avea cum s-o vadă. Era la
sute de kilometri de mine, absorbit de detaliile
zilelor şi nopţilor lui de acolo. Într-adevăr, eram 
prieteni şi confidenţi – dar el nu-mi datora mie
nimic, nu-mi făcuse nicio promisiune, nici măcar
vreuna mincinoasă. Putea să se ţină după rochia
aia verde ca după o sirenă în lac, dacă asta voia.
N-aveam niciun drept asupra lui.
De fapt, nimeni nu părea să aibă niciun drept
asupra nimănui. Era un semn al epocii. Trăiam
atunci cu toţii la limită, dând pe dinafară de de
tinereţe, speranţă şi mici triluri de jazz. Cu un an
în urmă, Olive Thomas jucase rolul principal în
The Flapper1 şi brusc lumea devenise sinonimă
cu jazzul şi începuse să se şi mişte aşa. Fetele de
pretutindeni au ieşit din corsete, şi-au scurtat
rochiile şi au început să-şi contureze buzele şi
ochii cu nuanţe închise. Spuneam „cel mai
prima”, „pe legea mea” şi „e de milioane”. În
1921, tinereţea era totul, dar tocmai din cauza
asta eram bolnavă de îngrijorare. Eu aveam
douăzeci şi nouă de ani, mă simţeam aproape
scoasă din uz, dar Ernest avea douăzeci şi unu
de ani şi clocotea de viaţă. Ce era în capul meu?
— Poate că jocul ăsta mă depăşeşte, i-am

1Filmul a lansat în America conceptul de flapper girl. Acesta le desemna pe
tinerele emancipate, care se tundeau scurt, ascultau jazz şi duceau o viaţă
mondenă, neîncorsetată de convenţiile epocii.
spus lui Ruth, colega mea de cameră, după ce
primisem scrisoarea lui Ernest cu sirena. Bertha
nu era acasă, iar Ruth şi cu mine pregăteam
împreună cina, mişcându-ne cu uşurinţă una pe
lângă alta în mica bucătărie, curăţând fasole şi
fierbând apă pentru spaghete, ca două mătuşi
nemăritate care făceau asta de zeci de ani.
— Poate că pe toţi ne depăşeşte, a spus Ruth,
cântărind sarea şi aruncând un praf peste umăr,
ca să aducă noroc. Avea mâini minunat de
puternice şi m-am pomenit uitându-mă la ele şi
dorindu-mi să semăn mai mult cu ea. S-a întors
spre mine şi mi-a surâs crispat. Dar avem de
ales? Dacă abandonăm acum, s-a zis cu noi.
— Poate că o să mă târăsc sub pat şi n-o să
mai ies de acolo decât când o să fiu bătrână şi
şontoroagă şi o să uit că am simţit vreodată ceva
pentru cineva.
Ea a încuviinţat din cap.
— Poate că vrei, dar n-ai s-o faci.
— N-am s-o fac. Am dat ocol măsuţei,
aşezând farfuriile şi argintăria de toată ziua,
aranjând cele două şervete pentru noi. O să
încerc din răsputeri să n-o fac.
Îmi doream cu disperare să ajung iar la
Chicago şi să văd salonul mare şi drag al lui
Kenley – pianul, patefonul Victrola, covorul
diform dat la o parte ca să poată dansa o
pereche. Voiam să mă uit în doi ochi căprui
imposibil de limpezi şi să aflu ce gândea băiatul
ăla frumos. Voiam să-l sărut şi să simt cum mă
sărută şi el.
Pe la mijlocul lui ianuarie, am început să pun
la cale împreună cu prietena mea Leticia Parker
un plan prin care să ajung acolo. Aveam să fiu
invitata ei timp de o săptămână. Urma să stăm la
un hotel şi să mergem la cumpărături, iar eu
puteam să mă văd cu Ernest cât pofteam. Numai
că Leticia, cu două zile înainte de plănuita
plecare, m-a sunat să contramandeze. Mama ei
se îmbolnăvise şi pur şi simplu nu putea lipsi
atâtea zile. I-am spus că înţeleg; sigur că
înţelegeam. Şi mama mea bolise luni de-a rândul
şi cunoşteam bine constrângerile astea, dar
eram în acelaşi timp distrusă. Totul era pus la
punct de săptămâni întregi. Ernest avea să mă
aştepte la gară şi numai momentul ăsta mi-l
derulasem în minte de o sută de ori sau chiar
mai mult.
— Şi acum ce fac? m-am lamentat eu mai
târziu cu Ruth.
— Te duci, a zis ea.
— Singură?
— De ce nu? Doar nu mai suntem în Evul
Mediu. Data trecută nu te-ai dus tot singură?
— Pe atunci nu eram în vorbă cu nimeni.
Fonnie o să se facă foc.
— Un motiv în plus să te duci, a zis Ruth,
zâmbind.
În seara când am plecat la Chicago, Roland
m-a condus la gară, în zona de nord a St. Louis,
cu noul lui Peugeot, un coupe verde-închis care
cred că-l făcea să se simtă mândru şi mai
masculin, dar care-i stârnea lui Fonnie o
îngrijorare vecină cu apoplexia. Îmi era simpatic
Roland, dar îmi era şi milă de el. Situaţia lui
semăna mult cu a tatălui meu. Nu scotea un piuit
decât cu voie de la Fonnie; era jalnic, şi totuşi
putea fi foarte atrăgător în felul lui pedant,
extraordinar de umil. Simţeam că suntem aliaţi
în casă şi speram că şi el simţea la fel. Deşi ar fi
putut foarte bine să mă lase pe trotuar, Roland a
parcat şi m-a condus pe peron, unde i-a înmânat 
valizele mele însoţitorului de vagon. Apoi, în
timp ce-şi lua rămas-bun, a aplecat capul într-o
parte, unul dintre cele mai enervante şi mai
înduioşătoare ticuri ale lui, şi a zis:
— Eşti frumoasă, Hadley.
— Da? Mă apucase brusc sfiala faţă de el şi
mi-am netezit fusta compleului de voiaj grideschis.
— Da. Tocmai mi-a trecut prin cap că s-ar
putea să nu-ţi dai seama de asta.
— Mulţumesc. M-am aplecat să-l sărut pe
obraz, apoi m-am urcat în tren, descoperindu-mi
cu satisfacţie ţinuta de voiaj – pălăria din lână
moale şi mănuşile de culoarea untului, pantofii
cafenii cu baretă, din piele întoarsă. Scaunele şi
banchetele erau pluşate şi îmbietoare, iar vocea
puritană a lui Fonnie, care-mi spunea că n-ar
trebui să-mi facă plăcere, părea brusc foarte
departe. Era cursa specială de noapte şi m-am
ghemuit în cuşeta mea Pullman, în spatele
perdelelor verde-închis.
A doua zi dimineaţa, când am ajuns la Union
Station, eram odihnită şi mai deloc agitată, asta
până când l-am văzut pe Ernest pe peron,
aproape în acelaşi loc unde-l lăsasem în 
noiembrie – moment în care mi-am simţit gura
iască şi stomacul plin de fluturi. El arăta superb
într-o scurtă şi cu un fular negre-cărbune, iar
ochii îi străluceau de la frig. Când am coborât din
tren, m-a cuprins într-o îmbrăţişare, săltândumă
de la pământ.
— Şi eu mă bucur să te văd, am spus când ma
lăsat jos, apoi am rânjit amândoi, jenaţi că ne
pomeniserăm dintr-odată împreună. Privirile ni
s-au întâlnit şi au alunecat apoi aiurea. Intre noi
vibraseră mii şi mii de cuvinte. Unde erau ele
acum?
— Ţi-e foame? a întrebat el.
— Evident, am zis.
Ne-am atins nasurile, apoi ne-am dus prin
dimineaţa îngheţată să căutăm un loc unde să
luăm micul dejun. Avea el un loc care-i plăcea pe
lângă State Street, unde puteai mânca friptură şi
ouă la şaizeci de cenţi. Am comandat, apoi ne-am
aşezat pe banchetă, cu genunchii atingându-nise
uşor pe sub masă.
— Saturday Evening Post mi-a mai respins o
povestire, a zis el în timp ce aşteptam să ni se
aducă mâncarea. Asta-i a treia oară. Dacă nu-mi
iese chestia asta, s-ar putea să scriu toată viaţa 
porcării de texte pentru reclame sau povestea
vieţii altuia pentru vreo revistă. N-am să fac aşa
ceva.
— Ai să te vezi publicat, am spus. Trebuie să
se întâmple. Sigur.
M-a privit direct în ochi, apoi a ridicat vârful
pantofului, împungându-mă tare cu el în gambă.
Ţinându-l acolo, cald şi insistent, a zis:
— Credeai că n-ai să mă mai vezi niciodată?
— Poate. Simţeam cum mi se şterge
zâmbetul. Poate c-ai să mă consideri o toantă,
Nesto.
— Aş vrea să mă poţi iubi măcar o vreme.
— De ce o vreme? Te temi că nu prea poţi să
faci purici pe lângă cineva?
El a ridicat din umeri, dând semne de
nervozitate.
— Ţii minte că ţi-am povestit de Jim Gamble,
amicul meu de la Crucea Roşie? El zice că ar
trebui să mă duc cu el la Roma. Acolo e ieftin şi,
dacă reuşesc să economisesc destul până atunci,
aş putea să scriu doar literatură vreo cinci, şase
luni. S-ar putea să nu se mai ivească niciodată
asemenea ocazie.
Roma. Am simţit cum mi se contractă 
pieptul. Abia-l regăsisem, iar el avea de gând să
fugă peste ocean? Mi se învârtea capul, dar eram
absolut convinsă că ar fi fost o greşeală până şi
să-ncerc să-l reţin. Am înghiţit cu greu şi am
rostit cu grijă cuvânt după cuvânt.
— Dacă munca e lucrul cel mai important
pentru tine, atunci ar fi bine să te duci. Am
încercat să-l privesc direct în ochi peste masă.
Dar ştiu o fată căreia o să-i fie dor de tine.
El a dat din cap cu gravitate, dar n-a zis
nimic.
În restul săptămânii, vizita mea a însemnat
concerte, piese de teatru şi petreceri, fiecare
seară încheindu-se în livingul lung al lui Kenley
cu vin, ţigări şi discuţii aprinse despre cărţi şi
tablouri importante. Totul era aproape ca în
toamnă, doar Kate era mereu absentă.
Chiar înainte să plec din St. Louis, pusesem la
poştă o scrisoare pentru ea. Nu eram convinsă
că avea s-o primească înainte să dăm nas în nas
la Chicago, ceea ce era inevitabil, dar mi-ar fi fost
imposibil să nu scriu şi să-ncerc măcar să
pregătesc terenul cu delicateţe. M-am apropiat
mult de Nesto, scrisesem. Suntem prieteni foarte 
buni, dar şi tu îmi eşti prietenă bună, şi mi-e
nesuferită ideea că asta ar putea să ne despartă.
Te rog să nu ţii supărarea prea mult timp. Hash a
ta, care te iubeşte mult.
Kenley insista că era pur şi simplu ocupată
cu munca, spunând:
— Ştii cum e Kate. Se bagă în prea multe şi
nu mai are timp de nimic. Sunt sigur că apare ea
în curând.
Dar n-a apărut şi, pe măsură ce zilele
treceau, îmi doream tot mai mult să pot discuta
situaţia cu Ernest. Nu-mi stătea în fire să fiu
duplicitară, dar mă băgasem singură în corzi
pentru că nu-i mărturisisem niciodată cum mă
sfătuise Kate să mă feresc de el. Avusesem
destule motive să nu-i spun. În primul rând, nu
voiam să se simtă jignit şi în plus simţeam că nam
dreptul să mă bag şi să creez râcă între ei.
Cum vizita mea se apropia de sfârşit, iar tăcerea
lui Kate se adâncea, m-am întrebat dacă vreunul
dintre elementele acestui triunghi strâmb putea
să aibă parte de un final fericit. Era foarte posibil
ca ea să-şi piardă de tot încrederea în mine. Era
posibil – chiar probabil – ca Ernest să plece la
Roma ca să-şi scrie proza, lăsându-mă de două 
ori cu buza umflată.
Era periculos să-i ofer inima pe tavă lui
Ernest, dar aveam oare de ales? Mă
îndrăgosteam de el şi, chiar dacă viitorul nu mi
se părea deloc încurajator, viaţa mi se
schimbase fară îndoială în bine de când îl
cunoscusem pe el. Simţisem asta acasă, în St.
Louis, şi o simţeam şi în casa lui Kenley.
Începeam seară de seară nesigură şi timidă,
temându-mă că n-aveam ce să ofer grupului, dar
treptat mă acomodam cu rolul şi cu vocea mea.
La miezul nopţii participam deja la acţiune, gata
să beau ca un marinar şi să vorbesc până
dimineaţă. Era ca şi cum m-aş fi născut iar şi iar
în fiecare seară, repetând acelaşi proces,
găsindu-mă, pierzându-mă, apoi regăsindu-mă.
— N-a trecut aşa mult timp de când abia
dacă aveam energie pentru o jumătate de oră de
pian, i-am spus lui Ernest într-o dimineaţă, la
micul dejun. Azi-noapte am stat până la trei şi
iată-mă acum, la opt, vioaie şi cu ochii
strălucitori. Înainte mă simţeam aşa de obosită –
şi tare tristă. Ce s-a întâmplat cu mine?
— Nu ştiu, a zis el, dar chestia cu ochii
strălucitori ţi-o garantez.
— Eu vorbesc serios, am zis. Aici e vorba de
o transformare majoră.
— Tu nu crezi în schimbare?
— Ba da. Dar uneori nici măcar eu nu mă mai
recunosc. E ca în poveştile alea cu spiriduşi care
vin şi iau un om lăsând un altul în loc – îi
schimbă.
— În orice caz, mie-mi place de tine aşa,
Hash.
— Mersi. Şi mie-mi place de mine aşa.
Următoarea seară era ultima pentru mine şi
eram hotărâtă s-o savurez clipă de clipă. Nu
ştiam prea bine când sau dacă o să mă mai văd
vreodată cu Ernest. De-atunci, din prima zi, nu
mai adusese vorba despre Jim Gamble sau
despre Italia, dar nici nu lansa orice altă ipoteză
pentru viitor. Când îl întrebasem dacă o să vrea
să-mi facă la un moment dat o vizită în St. Louis,
îmi răspunsese „Bineînţeles, puştoaico” cu
lejeritatea aerului, fară să facă vreo promisiune,
să-şi arate vreo intenţie clară. N-am mai deschis
subiectul. Să te agăţi şi să ţii strâns nu era o
soluţie de a păstra lângă tine un bărbat ca Ernest
– asta dacă exista vreuna. Nu-mi rămânea decât 
să aştept pur şi simplu şi să-mi joc cărţile până
la capăt.
Seara s-a desfăşurat ca de obicei, cu găleţi de
băutură şi mult cântec, în timp ce fumam cu toţii
ca turcii. Ernest m-a rugat să cânt Rahmaninov
şi i-am făcut cu drag pe plac. El a venit şi s-a
aşezat pe băncuţă, ca în seara când ne
cunoscuserăm, şi am simţit mai mult decât un
fior de nostalgie în timp ce degetele îmi
alunecau pe clape. Dar, la mijlocul bucăţii, el s-a
ridicat şi a dat ocol camerei, legănându-se
înainte şi înapoi pe călcâie, nervos ca un
aruncător pursânge înainte de cursă. Când am
terminat de cântat, el nu mai era în cameră. Întrun
sfârşit, când l-am găsit, fuma o ţigară afară,
pe verandă.
— Aşa de prost am cântat? am întrebat.
— Scuze. Nu e vina ta. Şi-a dres glasul şi a
ridicat ochii la cerul rece al nopţii, ameţitor de
plin de stele. Am tot vrut să-ţi povestesc despre
o fată.
— Aoleu. M-am aşezat pe o treaptă de piatră
îngheţată, încercând să-mi controlez groaza
subită. Nu ştiam dacă aş fi putut suporta ca întradevăr
Kate să fi avut dreptate în privinţa lui 
Ernest.
— Nu în sensul ăsta. O poveste moartă şingropată.
Ţi-am zis că am fost rănit la Fossalta?
Am încuviinţat din cap.
— Când m-au trimis la Milano pentru
convalescenţă, m-am îndrăgostit de infirmiera
mea din tura de noapte. Grozav, nu? Eu şi încă
zece mii de amărâţi bătuţi în cap.
Nu era o poveste nouă, dar expresia lui îmi
spunea că, pentru el, era singura poveste.
— O chema Agnes. Eram înţeleşi să ne
căsătorim, tot, când m-au trimis pachet înapoi în
State. Dac-aş fi avut bani pe atunci, aş fi rămas şi
aş fi convins-o să se mărite cu mine. Ea a vrut să
aşteptăm. Femeile sunt mereu îngrozitor de
practice. De ce oare?
N-aveam nici cea mai vagă idee cum să
răspund.
— Aveai doar optsprezece ani pe-atunci?
— Opt’şpe sau o sută, a zis el. Picioarele mierau
pline de metal. Douăzeci şi opt de schije au
scos din mine. Au mai rămas câteva sute care
pătrunseseră prea adânc ca să mai poată ajunge
la ele, dar cel mai rău a fost când am primit în
sfârşit o scrisoare de la Ag. Se îndrăgostise de 
altcineva, de un locotenent italian chipeş. A
rânjit dispreţuitor, cu faţa schimonosindu-i-se.
Zicea că speră ca într-o bună zi s-o iert.
— N-ai iertat-o.
— Nu. De fapt, nu.
După câteva minute de tăcere, i-am spus:
— N-ar trebui să te căsătoreşti multă vreme
de-acum încolo. O lovitură ca asta e ca o boală
îndelungată. Ai nevoie de timp ca să te refaci, că
altfel n-o să-ţi revii niciodată pe de-a-ntregul.
— Deci asta-i reţeta dumitale, doamna
doctor? O cură de odihnă? În timp ce vorbea se
apropiase încetul cu încetul de mine, apoi mi-a
luat una din mâinile înmănuşate. Mângâind
ţesătura de lână mai întâi într-o direcţie, apoi în
cealaltă, a părut să se liniştească. Îmi place
francheţea ta, a continuat după o vreme. Mă
asculţi şi-mi spui exact ce-ţi trece prin cap.
— Probabil că aşa fac, am zis, dar de fapt
eram dărâmată. În mod evident, o iubise pe
femeia aia cu disperare şi probabil că o iubea
încă. Cum aş fi putut eu să concurez vreodată cu
o nălucă – eu, care ştiam atât de puţine şi nimic
bun despre iubire?
— Crezi că putem lăsa vreodată trecutul în 
urmă? a zis el.
— Nu ştiu. Sper.
— Uneori mă gândesc că, dacă Agnes a
dispărut, atunci ar putea să dispară şi asta.
Am încuviinţat din cap. Şi eu nutrisem
aceeaşi temere.
— Poate că n-a dispărut deloc. Poate că nu
m-a iubit niciodată. Şi-a mai aprins o ţigară şi a
tras din ea cu sete, aşa încât capătul i-a licărit
într-un roşu furios. Aşa-i că iubirea e o
mincinoasă frumoasă şi afurisită?
Vorbise pe un ton atât de amar, încât mi-a
fost greu să-l privesc în ochi, dar el m-a fixat
atent şi intens, spunând:
— Acum te-am speriat.
— Doar un pic. Am încercat să-i zâmbesc.
— Cred c-ar trebui să intrăm înapoi în casă şi
să dansăm până dimineaţă.
— O, Nesto. Sunt frântă de oboseală. Poate car
fi mai bine să tragem pe dreapta.
— Te rog, a zis el. Cred că o să ne facă bine.
— Bine, atunci. I-am dat mâna.
Înăuntru, petrecerea se spărsese aproape de
tot. Ernest a rulat încet covorul într-o parte şi a 
învârtit manivela patefonului. Vocea Norei
Bayes a umplut tremurătoare camera – Să te
prefaci vesel când te doare.
— Asta-i cântecul meu preferat, i-am spus lui
Ernest. Eşti cumva clarvăzător?
— Nu, mă pricep să conving o fată să vină
mai aproape, atâta tot.
Nu ştiu cât timp am dansat în noaptea aia,
înainte şi înapoi prin living într-o elipsă lungă şi
lentă. Când discul ajungea la capăt, Ernest se
desprindea de mine pentru câteva clipe, ca să-l
pună iar. Când se întorcea în braţele mele, îşi
îngropa faţa în gâtul meu, împreunându-şi
mâinile la baza spatelui meu. Trei minute de
magie, suspendate şi reluate. Poate că fericirea
era o clepsidră aproape scursă, cu firele de nisip
cernându-se uşor unele pe lângă altele. Poate că
era o stare de spirit – cum insista Nora Bayes –
un tărâm pe care-l puteai plăsmui din nimic şi în
care intrai apoi în paşi de dans.
— N-o să te mint niciodată, am zis.
El a dat din cap în părul meu.
— Hai să ne spunem întotdeauna adevărul
unul altuia. E o alegere, nu-i aşa?
M-a învârtit şi m-a tot învârtit, încet şi 
viguros. Cântecul s-a terminat, acul a ţăcănit, a
murmurat, a susurat până a tăcut. Iar noi
dansam într-una, pe lângă fereastră şi îndărăt.
7
Când m-am întors acasă, în St. Louis, Fonnie
mă aştepta cu un lung şir de întrebări şi de
avertismente. Până la urmă, cine era acest
Ernest Hemingway? Ce planuri avea? Ce-mi
putea oferi? Abia încheiat interogatoriul în
direcţia asta, se şi apuca să tune şi să fulgere
împotriva propriilor mele metehne. Hemingway
ştia de crizele mele nervoase şi de episoadele
mele de slăbiciune? Parc-ar fi vorbit despre un
cal şchiop, dar nu m-am tulburat prea tare.
Cunoşteam pe dinafară metodele lui Fonnie şi
eram în stare s-o ignor aproape complet. Din
păcate, propria mea voce era mai greu de
stăpânit. Cât fusesem cu Ernest la Chicago, mă
simţisem puternică şi capabilă să fac faţă unui
viitor incert. Dar departe de înlănţuirea braţelor
lui, unde el şi efectul lui fizic intens asupra mea
nu mă puteau atinge, mi-era greu.
Nu mă ajuta nici faptul că fluxul scrisorilor 
lui devenea capricios şi se tot subţia. Îşi detesta
slujba şi se certa cu Kenley, care voia să-i ceară
mai mulţi bani pentru găzduire. Kenley ştie
foarte bine că încerc să economisesc până la
ultimul bănuţ pentru Roma, dar chiar şi aşa
insistă să mă strângă cu uşa, scria el. Halal
prieten. Aş fi vrut să-l compătimesc, dar mă
bucuram egoist de orice amânare a planurilor
lui.
Strânsesem deja o colecţie întreagă de
scrisori, cu mult peste o sută, pe care le ţineam
dosite cu grijă pe un raft din dulapul meu, în
apartamentul de sus. În zilele în care nu
primeam nicio recomandată frumos mototolită,
ceea ce se întâmpla tot mai des, dădeam jos
cutia şi le reciteam. Timbrul costa zece cenţi şi el
economisea banii ăştia ca să-i schimbe în lire.
Mă tulbura gândul că acorda întâietate lui Jim
Gamble, aventurii şi muncii lui. În plus, lui
puteam uita cât de tânăr era faţă de mine. Poate
că nouă ani aveau să pară o nimica toată dacă
urma să ajungem împreună la vârsta mijlocie,
dar Ernest putea fi atât de proaspăt, de
exuberant şi de plin de planuri, încât îmi era
greu să mi-l închipui ajungând vreodată la 
vârsta mijlocie. Era un băietan sprinten de pe o
urnă greacă, alergând după adevăr şi frumuseţe.
Unde mă potriveam eu în peisajul ăsta?
— Uneori mi se pare că sunt prea bătrână ca
să mă îndrăgostesc, i-am spus într-o după-
amiază lui Ruth. Stăteam pe pat, în camera mea,
cu un platou de biscuiţi pentru ceai între noi, în
timp ce afară începuse o ninsoare care părea că
n-are de gând să mai înceteze vreodată.
— Eşti tu prea bătrână sau e el prea tânăr?
— Şi una, şi alta, am răspuns. Într-un fel, a
trăit mai mult ca mine şi s-a distrat mai bine,
asta categoric. Dar poate fi în acelaşi timp
îngrozitor de romantic şi de naiv. Ca în povestea
asta cu Agnes. I-o fi frânt ea inima, nu mă
îndoiesc câtuşi de puţin, numai că şi el face caz
de asta ca un copil suferind.
— Aici nu prea eşti corectă, Hadley. Şi tu ai
suferit după Harrison Williams, nu?
— Aşa e. O, Ruth. Mi-am luat capul în mâini.
Nu ştiu ce m-a apucat. Cred că mi-e pur şi simplu
frică.
— Sigur că ţi-e, a spus ea cu blândeţe. Dacă
tu chiar crezi că e prea tânăr pentru tine, foarte
bine, ia o hotărâre şi ţine-te de ea.
— Crezi că n-o să mă mai frământ când o să
mă lămuresc că sigur mă iubeşte?
— Auzi şi tu ce-ţi iese pe gură.
— Sunt aşa de multe în joc…
— Ca întotdeauna, a spus ea.
Am oftat şi m-am întins să mai iau un biscuit.
— Tot timpul eşti aşa înţeleaptă, Ruth?
— Numai când e vorba de vieţile altora.
A doua zi n-a venit nicio scrisoare de la
Ernest, nici a treia zi, nici a patra. Părea tot mai
evident că ori era pe cale să uite de mine, ori mă
dădea cu bună ştiinţă la o parte, alegând în
schimb Roma şi speranţa că va da lovitura cu
scrisul. Mă simţeam jignită şi totodată îngrozitor
de invidioasă. El avea un lucru adevărat spre
care să-şi îndrepte speranţele, un lucru căruia
să-i dedice viaţa.
Eu aveam vise mai simple care, sinceră să fiu,
erau tot mai legate de el. Îmi doream o casă
modestă undeva şi pe Ernest venind fluierând
pe alee, cu pălăria în mână. El nu făcuse şi nu
spusese niciodată nimic care să sugereze ceva
de genul ăsta. Deci cine era, până la urmă, naiv şi
romantic?
— Dacă s-a terminat, o să fiu curajoasă, le-
am spus lui Ruth şi Berthei în seara celei de-a
treia zile, simţind în fundul gâtlejului un nod
care s-a strâns, apoi a dispărut. O să-mi suflec
mânecile şi o să-mi găsesc pe altcineva.
— Vai, fetiţo, a zis Ruth, văd că te-ai dat
bătută.
După ce ne-am dus la culcare, eu m-am tot
zvârcolit şi m-am frământat cu orele, până am
căzut într-un somn uşor undeva după ora două.
A doua zi de dimineaţă, cu mintea încă destul de
pâcloasă şi cu moralul slăbit, am verificat cutia
de scrisori. Era prea devreme ca să fi trecut
poştaşul, dar m-am dus totuşi – nu m-am putut
abţine. Acolo, în cutie, aşteptau nu o scrisoare, ci
două, amândouă umflate şi promiţătoare.
Raţional, îmi dădeam seama că poştaşul trebuie
să le fi adus cu o seară în urmă, când nu eram pe
fază, dar pe undeva îmi doream să cred că eu
făcusem posibile acele scrisori, cu dorul meu. În
orice caz, Ernest rupsese în sfârşit tăcerea. Mam
sprijinit de tocul uşii, cu ochii împăienjeniţi
de lacrimi de uşurare.
M-am dus sus şi am rupt plicurile cu
frenezie. Din primul s-au revărsat obişnuitele
veşti despre muncă şi distracţie în apartamentul 
lui Kenley, care în ultima vreme devenise
„Domiciliul”. Cu o seară în urmă, în living se
desfăşurase un meci de box, cu Ernest în rolul
lui John L. Sullivan, eschivând şi fentând în nişte
izmene lungi, încins cu un brâu maro de mătase.
M-a pufnit râsul închipuindu-mi-l aşa, şi încă
râdeam când m-am apucat să citesc a doua
scrisoare. Mă gândesc în continuare la Roma,
începea aceasta, dar ce-ar fi să vii cu mine – ca
soţie?
Soţie. Cuvântul m-a împietrit. Nu-i
cunoscusem mama, nu cunoscusem pe nimeni
din familia lui. El nici măcar nu venise la St.
Louis, să stea în salonul din faţă şi să înfrunte
privirea dezaprobatoare a lui Fonnie. Şi totuşi,
era posibil să vorbească serios. Era tipic pentru
el să mă ceară aşa, pe nepusă masă, după ce
glumise despre box. În aceeaşi dimineaţă, mai
târziu, i-am scris ca răspuns: Dacă eşti gata să
faci saltul nebunesc, eu mă bag.
Roma. Împreună. Era o idee extraordinară.
Când îmi îngăduiam să fantazez despre cum o să
mă mărit cu Ernest, trăiam amândoi la St. Louis
sau la Chicago, într-un loc care semăna mult cu
Domiciliul, plin de haz şi de conversaţii 
spumoase la orice oră. Să trăiesc cu Ernest în
Italia era o idee senzaţională, înspăimântătoare
şi cu totul revoluţionară. Pe când aveam
şaptesprezece ani, făcusem o excursie la
Florenţa şi Roma împreună cu mama şi cele
două surori ale mele. A fost o catastrofa de la un
capăt la altul şi nu-mi aminteam mai nimic
frumos – doar caniculă, leşinuri şi ţânţari. Roma
cu Ernest urma să fie cu siguranţă altceva. Eu
aveam să fiu altfel acolo. Cum să nu fiu? Ne şi
vedeam plimbându-ne braţ la braţ pe lângă
Tibru, luând la rând toate podurile. Hai să
mergem, i-am scris euforică, arzând de
nerăbdare. Eu deja mi-am făcut bagajul.
Apoi am ieşit din casă, fără palton sau şal.
Cerul era jos şi cenuşiu, cernând fulgi mari,
umflaţi. Am ridicat privirea spre el şi am deschis
gura, simţind gustul zăpezii.
8
La două săptămâni după ce Ernest mă ceruse
de soţie, am făcut călătoria obligatorie la
Chicago, ca să-mi prezint omagiile întregului
clan Hemingway. Eram atât de stresată, că am 
băut aproape o sticlă întreagă de vin înainte,
plimbându-mă de colo-colo prin livingul
Domiciliului, în timp ce Ernest se străduia să mă
liniştească pe cât putea. Bine nu-mi făcuse nici
faptul că în aceeaşi după-amiază reapăruse în
sfârşit Kate. Ernest era la serviciu şi m-a găsit
singură în apartamentul lui Kenley.
— Doar n-ai de gând să te măriţi într-adevăr
cu Wem! E absurd. Vocea ei era stridentă.
Năvălise înăuntru fară să-şi scoată pălăria şi
paltonul.
— Kate, te rog să stai jos şi să fii rezonabilă.
— Ai să regreţi asta. O ştii prea bine. El e atât
de tânăr şi de impulsiv!
— Şi eu ce sunt? O fătucă bătrână şi greoaie?
— Nu, eşti doar naivă. Ai prea multă
încredere în el.
— Kate, zău aşa. Se presupune că eşti
prietenă cu el. Ce-a făcut de eşti aşa pornită
împotriva lui?
Brusc, a renunţat să mă mai muştruluiască şi
s-a prăbuşit pe divan.
— Nimic.
— Atunci ce rost au toate astea? Am coborât
tonul şi m-am aşezat lângă ea. Te rog să-mi spui 
ce se întâmplă.
— Nu pot. A clătinat încet din cap. Ochii ei
erau limpezi şi trişti. Nu vreau să iasă şi mai urât
şi nici tu nu vrei. O să mă bucur pentru tine, pe
cuvânt.
În urechi a început să-mi răsune un ţiuit care
nu s-a domolit până la sfârşitul după-amiezii.
Când Ernest a venit acasă de la serviciu, eram
încă aşa de întoarsă pe dos, că l-am încolţit
aproape imediat ce a intrat pe uşă.
— Ai ceva să-mi spui despre Kate? Cred că ea
e cam îndrăgostită de tine. M-am mirat auzind că
o spusesem răspicat, dar Ernest a reacţionat cu
un calm straniu.
— Poate, a zis el. Dar asta nu-i vina mea. Eu
n-am încurajat-o.
— Nu? Mie mi se pare că e ceva care a rănito.
— Uite ce e. Kate e Kate. Toate astea au
trecut. Chiar vrei să ştii tot?
— Da. Vreau să ştiu absolut tot. Toate fetele
pe care le-ai sărutat vreodată sau de care te-ai
crezut îndrăgostit, chiar dacă numai timp de
două minute.
— Asta-i o nebunie. De ce?
— Ca să-mi spui cât de puţin contează ele şi
că pe mine mă iubeşti mai mult.
— Asta îţi şi spun. Tu nu asculţi deloc?
— Cum să ne căsătorim dacă rămân secrete
între noi?
— Nu vrei să ne căsătorim?
— Tu vrei?
— Bineînţeles. Faci din ţânţar armăsar, Hash.
Te rog să fii rezonabilă.
— Aşa a zis şi Kate.
M-a privit cu o asemenea exasperare, încât
nu mi-am putut stăpâni lacrimile.
— Oh, vino încoace, mâţă mică. Totul o să fie
bine. O să vezi.
Am încuviinţat din cap şi m-am şters la ochi.
Apoi am cerut ceva de băut.
Am împrumutat maşina lui Kenley ca să
ajungem la casa mare din Oak Park unde locuia
familia lui. Pe măsură ce ne apropiam de
Kenilworth Avenue, Ernest devenea tot mai
agitat.
— Nu crezi că o să mă placă? am întrebat.
— O să te adore. De mine nu sunt prea
încântaţi, asta-i chestia.
— Sigur te iubesc. N-au încotro.
— Mă iubesc ca o haită de lupi, a spus el cu
amărăciune. Tu de ce crezi că stau în gazdă la
Kenley, când familia mea e la nici douăzeci şi
cinci de kilometri distanţă?
— O, vai de mine. Nu mi-am pus niciodată
problema aşa. E prea târziu ca să ne întoarcem?
— Mult prea târziu, a spus el şi am intrat pe
aleea lungă, circulară.
Mama lui Ernest, Grace, ne-a întâmpinat în
persoană la uşă, îmbrâncind literalmente
servitorii la o parte pentru asta. Era îndesată şi
opulentă, cu o claie de păr încărunţit
îngrămădită pe cap. Abia intrasem pe uşă că s-a
şi repezit la mine, acoperindu-mi mâna cu mâna
ei şi, deşi zâmbeam şi mă străduiam din
răsputeri s-o cuceresc, îmi dădeam seama de ce
se lupta Ernest cu ea. Era mai mare şi mai
stridentă decât orice altceva din jurul ei, cum
fusese şi mama mea. Dădea peste cap gravitaţia
dintr-o cameră; ea punea lucrurile în mişcare.
În salon erau tartine fine pe farfurii şi mai
fine şi şampanie roz. Marcelline, sora cea mare a
lui Ernest, s-a aşezat lângă mine pe un fotoliu şi,
deşi părea să fie o fată mai degrabă plăcută, 
faptul că semăna atât de bine cu fratele ei era
oarecum tulburător. Şi Ursula semăna cu el, avea
un zâmbet identic şi gropiţa lui. Sunny avea
şaisprezece ani şi era tare drăgălaşă îmbrăcată
în şifon galben-pal. Micul Leicester, de doar şase
ani, s-a ţinut după Ernest ca un căţeluş până l-a
convins să-i ţină o demonstraţie de box în
sufragerie. În timpul ăsta, Grace mă încolţise în
salon, vorbindu-mi despre superioritatea
dantelei europene, iar doctorul Hemingway
plutea printre noi cu un platou cu brânzeturi şi
sfeclă murată chiar de el, din grădina lui de la
Lacul Walloon.
După cină, Grace m-a rugat să cânt la pian,
iar ea s-a postat lângă el şi a cântat o arie. Ernest
se simţea în mod evident penibil. Penibilul s-a
agravat când Grace a insistat să-mi arate o
fotografie dintr-un album considerat în mod
evident foarte preţios, cu Marcelline şi Ernest
îmbrăcaţi la fel, amândoi cu rochiţe roz din
pânză cadrilată şi pălării de paie cu boruri late,
împodobite cu flori.
— Hadley n-are niciun chef să vadă aşa ceva,
mamă, a zis Ernest din celălalt capăt al camerei.
— Ba sigur că are. Grace m-a bătut pe mână. 
Nu-i aşa, dragă? A pipăit fotografia cu o
atitudine posesivă. Nu-i aşa că era un copil
frumos? Probabil că mă prosteam îmbrăcându-l
în haine de fetiţă, dar mi-am făcut şi eu un moft.
Nimeni n-a păţit nimic.
Ernest şi-a dat ochii peste cap.
— Aşa-i, mamă. Nimeni nu păţeşte niciodată
nimic.
Ea l-a ignorat.
— Vezi tu, întotdeauna i-a plăcut să spună
poveşti. Despre căluţul lui de lemn, Prinţul, şi
despre bona lui, Ursoaica Lillie. Şi era al dracului
de mic. Dacă nu-i convenea ceva la tine, te
plesnea pe loc de nu te vedeai, iar mai târziu
venea să te pupe.
— Vezi să nu faci la fel şi cu Hadley, a spus
Marcelline, ridicând o sprânceană către Ernest.
— Poate c-o să-i placă, a spus Ursula, cu un
zâmbet scurt.
— Ursula! a exclamat doctorul Hemingway.
— Lasă albumul, mamă, a spus Ernest.
— O, fugi de-aici, a zis Grace şi a întors
pagina. Uite una cu casa de la Windemere.
Minunata Walloona. Şi iar a luat-o de la capăt cu
peroratul.
Seara nu se mai termina. S-au servit cafele,
păhărele de coniac şi nişte prăjituri delicate,
apoi iarăşi cafele. Când ni s-a îngăduit în sfârşit
să plecăm, Grace a strigat după noi, să ne invite
la cină duminică seara.
— Când mi-oi vedea eu ceafa, a mormăit
Ernest în barbă, în timp ce mă conducea pe alee.
Când ne-am văzut în siguranţă în maşină şi
am pornit spre Kenley, am spus:
— Cu mine au fost extraordinar de politicoşi,
dar înţeleg de ce simţi nevoia să iei distanţă.
— Pentru ei am rămas un copil, chiar şi
pentru tata, iar dacă mă revolt din cauza asta,
atunci sunt egoist, nesimţit sau măgar şi nu le
inspir încredere.
— Cam aşa era şi la mine când trăia mama.
Mamele noastre seamănă tare mult. Crezi că deaia
suntem atraşi unul de altul?
— Doamne Sfinte, sper că nu, a zis el.
Odată anunţată logodna noastră, regulile
situaţiei noastre locative de la Kenley s-au
schimbat. Eu eram în continuare bine-venită în
camera mea obişnuită, dar Ernest a fost rugat să
apeleze la alţi prieteni pe durata vizitei mele.
— Nu înţeleg de ce Kenley se poartă brusc ca
un încuiat, a zis Ernest când a venit să-mi dea
vestea. Nici el nu e tocmai uşă de biserică.
— Are grijă de reputaţia mea, nu de a lui, am
spus. Dacă stai să te gândeşti, se poartă chiar
galant.
— E foarte enervant. Vreau să te văd la
prima oră, cum faci ochi. Cer cumva prea mult?
— Doar pentru moment. Imediat după
nuntă, o să mă vezi când şi cum vrei.
— Ce gând plăcut. A zâmbit.
— Cum nu se poate mai plăcut.
Virginitatea mea nu era cine ştie ce secret. În
afară de câte un sărut pasional când şi când cu
câte un pretendent sau altul, experienţa mea de
amantă era zero. Lui Ernest îi plăcea să dea denţeles
că avusese de-a face cu multe fete.
Presupuneam că fusese cu Agnes în Italia – la
urma urmei, fusese pe cale de a se căsători cu ea
–, dar mai departe încercam să nu mă mai
gândesc. Era prea stresant să mă întreb dacă
aveam să fiu în stare să-l satisfac, aşa că am
ignorat gândul ăsta şi m-am concentrat pe
modul în care amorul fizic avea să fie o cale de al
cunoaşte în toate felurile posibile, fară 
obstacole sau bariere. Lipsa mea de experienţă
n-avea să conteze. Avea să simtă că-l iubeam cu
totul, fără reţineri. Cum să nu fi simţit?
Ernest părea dispus să aştepte până în
noaptea nunţii – cu siguranţă nu mă presase în
niciun fel –, dar în seara vizitei la Oak Park, după
un sărut lung de noapte bună la uşa lui Kenley,
mi-a spus că în acea noapte n-avea de gând să
doarmă, totuşi, la Don Wright.
— O să mă instalez afară.
— Ce?
— Haide. O să-ţi arăt.
Am urcat în urma lui pe scara de incendiu
până pe acoperiş, aşteptându-mă să fie tare frig
sus – era, totuşi, martie, şi mai erau câteva
săptămâni bune până să vină cu adevărat
primăvara la Chicago –, dar într-un cotlon ferit
Ernest făcuse un culcuş de plăpumi şi pături
care dădeau senzaţia de confort.
— Ţi-ai făcut mica ta împărăţie aici, nu?
— Asta era ideea. Vrei nişte vin? A căutat în
cuibuşorul lui şi a scos o sticlă cu dop de plută şi
o cană de ceai.
— Ce-ai mai ascuns acolo?
— Vino să vezi. Vorbea pe un ton lejer, 
tachinându-mă, dar când m-am aşezat lângă el
pe plapumă, iar el s-a întins să-mi înfăşoare
umerii într-o pătură, am simţit că-i tremurau
mâinile.
— Ai emoţii, am spus eu.
— Nu ştiu de ce.
— Ai fost cu o mulţime de fete, nu-i aşa?
— Niciuna nu era ca tine.
— Ei, asta chiar că e replica perfectă.
Am făcut un cort din pături în jurul nostru şi
ne-am sărutat îndelung, feriţi, la căldură,
departe de restul lumii. Apoi, fără să ştiu
dinainte ce aveam să fac, mi-am scos haina şi
bluza, apoi m-am întins lângă el, fără să mă
deranjeze haina lui de lână care-mi zgâria pielea
sau felul în care s-a dat înapoi ca să se uite la
mine.
Nu m-am intimidat şi nu m-am simţit expusă,
cum mă aşteptasem. Ochii lui erau blânzi, la fel
şi mâinile. Se plimbau peste sânii mei şi m-a
surprins fiorul care m-a străbătut la atingerea
lui. M-am arcuit instinctiv lipindu-mă de el şi
după asta totul s-a întâmplat repede, mâinile
mele căutându-le frenetic pe-ale lui, gura lui pe
pleoapele mele, pe gâtul meu, peste tot deodată. 
Totul era nou, dar cumva firesc şi bun, chiar şi
durerea.
Pe când eram adolescentă, mama publicase
în New Republic un articol în care spunea că o
soţie care găseşte satisfacţie în activitatea
sexuală era pe aceeaşi treaptă cu prostituatele.
Desigur, trebuia tolerată de dragul procreării,
dar pentru o femeie scopul suprem nu putea fi
decât un celibat strict şi binecuvântat. Eu nu
ştiam ce să cred despre sex sau la ce să mă
aştept, în afară de disconfort. Când am crescut şi
am devenit mai curioasă, am studiat pasajele din
Psihologia sexului a lui Havelock Ellis publicate
în Literary Digest-ul lui Roland pentru
informaţiile atât de necesare. Dar erau unele
lucruri pe care îmi era greu să mi le închipui în
detaliu – cum ar fi unde anume aveau să se
întâlnească trupurile noastre şi ce senzaţii
efective avea să producă asta. Nu ştiu dacă mă
obişnuisem eu să-mi reprim lucruri sau eram
pur şi simplu mărginită, dar când fantazam
despre noaptea nunţii noastre, Ernest mă ducea
în braţe peste un prag presărat cu flori, iar
rochia mea albă se făcea nevăzută. Apoi, după
ceva zvârcoliri încântător de tulburi, deveneam 
femeie.
Pe acoperiş, toate vălurile s-au scuturat, iar
când n-a mai rămas nici măcar un petic diafan
de fantezie, cred că cel mai tare m-a surprins
propria mea dorinţă, cât de nerăbdătoare eram
să fie al meu, realitatea absolută a pielii şi a
căldurii. Îl doream şi absolut nimic – nici
zbaterea stângace a genunchilor şi coatelor în
efortul nostru de a ne apropia, nici junghiul
ascuţit când a pătruns în mine – n-ar fi putut
schimba asta. Când s-a lăsat peste mine cu toată
greutatea şi simţeam prin pături fiecare
denivelare şi linie a acoperişului, am trăit clipe
de fericire pură, strivitoare, pe care am ştiut că
n-aveam să le uit niciodată. Parcă ne-am fi
înghesuit unul în altul până când oasele ni s-au
întrepătruns şi am devenit aceeaşi fiinţă, fie şi
doar pentru câteva clipe.
După, am rămas culcaţi pe pături şi ne-am
uitat la stele, care străluceau intens peste tot
deasupra noastră.
— Mă simt de parc-aş fi animăluţul tău de
companie, a zis el, cu o voce caldă şi blândă. Şi tu
eşti animăluţul meu, mâţa mea mică şi perfectă.
— Te-ai gândit vreodată că s-ar putea 
întâmpla aşa ceva? Să apărem aşa unul în viaţa
celuilalt?
— Cu tine alături, sunt în stare de orice. Cred
c-aş putea să scriu o carte. Adică asta îmi doresc,
dar chestia e că ar putea fi totul stupid sau fară
rost.
— Sigur că poţi, şi o să fie minunată. Sunt
absolut convinsă. Tânără, proaspătă şi
puternică, aşa cum eşti şi tu. O să fie totuna cu
tine.
— Aş vrea ca personajele mele să fie ca noi,
oameni care nu vor decât să trăiască simplu şi să
spună ceea ce gândesc cu adevărat.
— Noi spunem ce gândim, dar e greu, nu-i
aşa? Poate că ăsta e cel mai greu lucru dintre
toate, să fii sincer până la capăt.
— Kenley spune că ne grăbim. Nu înţelege de
ce s-o apuc pe drumul căsătoriei, când burlăcia
mi se potriveşte atât de bine.
— E dreptul lui.
— Da, dar nu-i vorba doar de el. Coarne e
îngrijorat că o să se aleagă praful de cariera mea.
Jim Gamble zice că o să uit de tot care era scopul
cu Italia după ce o să ne punem pirostriile. Kate
nu vorbeşte nici cu tine, nici cu mine.
— Hai să nu amintim de ea, te rog. Nu acum.
— Bine, a zis el. Spuneam doar că nimeni nu
pare să priceapă că am nevoie de asta. Am
nevoie de tine. Atunci s-a ridicat în capul oaselor
şi m-a privit în faţă până când am avut senzaţia
că o să mă topesc sub privirea lui. Sper să avem
norocul să îmbătrânim împreună. Te întâlneşti
cu ei pe stradă, oameni care sunt căsătoriţi deatâta
timp că nu mai ştii care-i care. Cum ar fi?
— Mi-ar plăcea să arăt ca tine, am zis. Mi-ar
plăcea să fiu tu.
Niciodată nu spusesem ceva mai adevărat.
Atunci, în noaptea aia, m-aş fi lepădat bucuroasă
de pielea mea şi aş fi îmbrăcat-o pe a lui, pentru
că asta credeam eu că înseamnă dragostea. Nu
simţisem oare cu doar câteva clipe în urmă cum
ne dizolvam unul în altul până când nu mai
rămăsese nicio diferenţă între noi?
Asta avea să fie cea mai dură lecţie a
căsniciei mele, să descopăr punctul slab al
acestui raţionament. Nu puteam ajunge la tot
ceea ce era Ernest şi el nici nu-şi dorea aşa ceva.
Da, avea nevoie de mine ca să-i ofer siguranţă şi
sprijin, aşa cum şi eu aveam nevoie de el. Dar îi
plăcea şi faptul că putea să se piardă în munca 
lui, departe de mine. Şi să revină când avea chef.
9
Ernest îşi luă avânt, corpul său planând
deasupra apei înainte s-o străpungă. Ieşind din
nou la suprafaţă, începu să calce apa, întorcânduse
cu faţa spre mal unde stăteau Dutch şi Luman,
pasându-şi o sticlă de rachiu de la unul la altul, în
timp ce glasurile lor răsunau clar deasupra apei.
— Eşti în mare formă, Wem, strigă Dutch. Mă
înveţi şi pe mine să plonjez aşa?
— Nu, strigă el ca răspuns. Nu pot să învăţ pe
nimeni nimic.
— Ţii tu neapărat să fii aşa egoist? pufni
Dutch. Dar Ernest n-avea chef să răspundă, aşa că
se strânse ca un pietroi şi se dădu la fund, căzând
prin apa lacului până când se lovi de fundul plin
de muşchi şi acolo se lăsă dus de curent, simţind
muşchiul răcoros şi straniu printre degetele de la
picioare.
Chiar trecuse doar o vară de când Kate şi
Edgar stătuseră pe mal, mâncând cireşe furate şi
scuipând sâmburii cărnoşi spre el, care plutea
prin preajmă? Kate. Draga de Kate, cu ochii ei 
verzi de pisică şi cu picioarele netede, puternice,
care-i ajungeau până la coaste. Într-o noapte, îi
spusese: „Tu eşti doctorul, fă-mi un control”. Iar el
o făcuse, numărându-i pe rând coastele cu
mâinile, de-a lungul liniei arcuite care începea de
la şira spinării. Ea nu tresărise, nici nu răsese
măcar. Când îi atinsese sânul, ea-şi trăsese în jos
costumul de baie, privindu-l. Mâinile i se opriseră
în loc şi încercase să respire.
— La ce te gândeşti, Wemedge?
— La nimic, spusese el, străduindu-se să-şi
controleze tremurul vocii. Sfârcul ei era perfect
şi-şi dorea să-l atingă cu mâna, apoi cu gura. Voia
să-şi dea drumul prin Kate aşa cum îşi dăduse
drumul prin lac, dar se auzeau glasuri care se
apropiau de ei pe aleea nisipoasă.
Kate îşi potrivise costumul. El se ridicase
repede şi plonjase în apă, simţind cum îi arde tot
corpul.
Kate era acum la nici doi kilometri de el, în
căsuţa mătuşii ei Charles, împreună cu Hadley,
amândouă în aceeaşi cameră, în nişte pătuţuri cu
miros de mucegai. Ştia bine camera aia şi toate
celelalte încăperi din casă, dar îi era greu să şi-o
închipuie pe Hadley acolo sau în orice alt loc care-
i era familiar. Când era mic, învăţase să meargă
pe dâmbul cu petice de iarbă din faţa casei
Windemere. Şi ăsta fusese doar începutul. Acolo
învăţase tot ceea ce merita ştiut, cum să prindă
un peşte şi să-l cureţe de solzi şi de măruntaie,
cum să apuce un animal viu sau mort, să aprindă
focul cu cremene şi să se mişte neauzit prin
pădure. Cum să asculte. Cum să-şi amintească
toate lucrurile importante, ca să le poarte cu el şi
să le folosească oricând era nevoie.
Locul ăsta nu-l dezamăgise niciodată, dar în
acea seară se simţea vag desprins de el. A doua zi,
la patru după-amiaza, avea să se însoare cu
Hadley la biserica metodistă de pe Lake Street.
Simţea un val de panică la gândul ăsta, de parcă
ar fi fost un peşte zvârcolindu-se într-o plasă
întinsă, opunând instinctiv rezistenţă. Nu era vina
lui Hadley. Căsătoria fusese numai şi numai ideea
lui, dar nu-i spusese cât de tare îl îngrozea. Părea
să simtă nevoia să răzbească oricum şi în asta,
aşa cum făcea de fiecare dată când ceva îl speria
groaznic. Se temea de căsătorie, dar se temea şi
de singurătate.
Ridicându-se de pe fundul răcoros al lacului,
în seara de dinainte de nuntă, îi venea greu să 
reziste impulsului de a fugi de Hadley sau de a se
lăsa pradă confuziei. O iubea. Ea nu-l speria aşa
cum o făcea Kate şi nici nu-l provoca s-o atingă cu
ochi verzi care spuneau în întuneric: „Hai odată,
Wemedge, de ce ţi-e frică?” Cu Hadley, lucrurile
erau aproape întotdeauna aşa cum ar fi trebuit
să fie. Ea era bună, puternică şi devotată, şi se
putea baza pe ea. Aveau aceleaşi şanse de reuşită
ca toată lumea, dar dacă mariajul nu rezolva
nimic şi nu salva pe nimeni, câtuşi de puţin?
Atunci ce?
Acum, că ieşise la suprafaţă, îi auzea iar pe
Dutch şi pe Luman vorbind prostii, fără să
înţeleagă absolut nimic. Apa era netedă şi
răcoroasă pe pielea lui, ţinându-l pe loc şi
eliberându-l în acelaşi timp. Privi în sus la spira
neagră a cerului şi trase o singură gură de aer în
plămâni, apoi o porni voiniceşte spre mal.
10
Ziua de 3 septembrie 1921 se anunţa a fi
senină, călduţă şi lipsită de vânt – o zi perfectă.
Frunzele începuseră să se îngălbenească pe
crengi, dar n-ai fi zis dacă intrai în apa lacului, 
care era caldă într-o cadă. Ernest ajunsese de
dimineaţă în Horton Bay, întors pe dos după trei
zile de pescuit între burlaci. Avea puntea nasului
arsă de soare şi ochii încercănaţi de la oboseală,
îngrijorare sau amândouă.
— Eşti pregătit sufleteşte? l-am întrebat
când l-am văzut.
— Mai încape vorbă? a răspuns el. Blufa, dar
nu asta făceam şi eu? Toată lumea e îngrozită în
ziua nunţii, nu-i aşa?
În timp ce Ernest şi-a petrecut ultimele ore
de libertate într-o viluţă de pe strada principală
din Horton Bay, pasându-şi o sticlă de colo-colo
cu cavalerii lui de onoare, eu am ieşit după
prânz la o repriză zdravănă de înot cu Ruth şi
Kate, domnişoarele mele de onoare.
Nu fusese deloc uşor s-o înduplec pe Kate
chiar şi să vină la nuntă. Fusese nevoie de un
lung şir de scrisori chinuite şi dificile, iniţial
aproape toate dinspre mine spre ea. După multe
săptămâni însă, mărturisise în sfârşit: Mă tem că
am fost tare îndrăgostită de Ernest la un moment
dat. Nu-mi dau seama exact de ce n-am putut să
recunosc, în afară de faptul că m-a durut văzând
că te-a ales pe tine şi m-am simţit îngrozitor de 
penibil la gândul că aţi râs poate amândoi pe
seama mea.
Citindu-i rândurile, m-a străbătut un junghi
ascuţit de compasiune. Ştiam prea bine în ce hău
te putea arunca iubirea neîmpărtăşită şi totuşi
iat-o pe Kate, dovedindu-mi ce bună prietenă
era. Îl iubise pe Ernest şi-l pierduse în faţa mea,
dar era totuşi gata să ne susţină pe amândoi în
faţa familiilor şi prietenilor noştri.
O admiram din tot sufletul în acea după-
amiază şi nu m-am putut abţine să nu mă
apropii înot de ea, care se bălăcea în apa mai
puţin adâncă de la mal, şi să-i spun:
— Eşti o tipă faină, Kate.
— Şi tu, Hash, a zis ea. Ochii îi înotau în
lacrimi.
Bine-ar fi fost să fi ştiut atunci că, peste opt
ani, într-un Paris la care nici măcar nu visam
încă, John Dos Passos urma să cadă în mrejele
farmecului lui Kate şi s-o curteze intens până
când ea avea să accepte să se mărite cu el. Dos
fiind un personaj aproape la fel de irezistibil şi
de important pentru literatura americană ca
Ernest, asta ar fi îndulcit cât de cât momentul –
dar niciodată nu ştim ce ne aşteaptă, bun sau 
rău. Viitorul a rămas sub vălul său, iar Kate mi-a
zâmbit vag şi a dispărut înot în stufăriş.
Apa fusese atât de caldă şi de minunată în
după-amiaza aceea, încât am înotat până la trei,
când mi-am dat seama oarecum panicată că era
imposibil ca părul să mi se usuce până la
ceremonie. Ne-am întors fuga la căsuţă, unde lam
legat cu panglici, după care mi-am pus rochia
de dantelă sidefie care-mi venea atât de bine,
încât am considerat că avea să compenseze
pentru părul umed. Aveam nişte conduri crem
din mătase în picioare, o ghirlandă de flori şi un
văl care-mi cădea pe spate. În mână ţineam un
buchet de floarea-miresei.
La patru şi un sfert am intrat în bisericuţa pe
care Kate şi Ruth o decoraseră cu nuferi,
bucuria-casei şi sânziene culese de pe un câmp
vecin. Fâşii de soare străpungeau fereastra,
încrustându-se în perete. Ernest şi cavalerii lui
stăteau în picioare în faţa altarului, cu toţii
îmbujoraţi şi superbi în pantaloni albi şi sacouri
albastru-închis. Cineva a strănutat. Pianistul a
început să cânte Marşul nupţial al lui Wagner, iar
eu am pornit spre altar, la braţul lui George 
Breaker, un prieten de familie. Sperasem că
fratele meu, Jamie, o să poată veni din California
să mă ducă la altar, dar era grav bolnav de
tuberculoză. Fratele mamei, Arthur Wyman,
fusese cea de-a doua alegere, dar şi el era prea
bolnav ca să vină. Eram tristă că nu aveam
alături mai mulţi membri ai familiei, dar nu
căpătăm oare în acea zi o familie nouă?
Îndreptându-mă spre amvon, am trecut pe
lângă Fonnie, îmbrăcată sobru, cu o pălărie
marinărească îngustă. Lângă ea stătea Roland,
care mi-a zâmbit cu căldură, după care Dodie,
nepoata mea, a rânjit, arătând spre genunchii lui
Ernest, care tremurau uşor în pantalonii lui albi
de flanelă. Să fi fost doar un alt simptom de trac
sau altceva? Chiar nu ştiam, dar oricum era prea
târziu pentru asemenea întrebări – prea târziu
ca să mă opresc sau să mă răzgândesc, chiar
dacă aş fi vrut. Şi nu voiam.
Ceremonia a fost frumoasă şi discretă şi a
decurs fară poticneli. Am ieşit din bisericuţă în
ultimele raze de soare ale zilei. Mai târziu, după
o cină cu pui şi tort lipicios de ciocolată şi prea
multe fotografii în curte, cu toată lumea mijind
ochii în soare, Coarne s-a oferit să ne ducă cu 
maşina până la lacul Walloon, aflat în vecinătate,
unde aveam să ne petrecem luna de miere la
Windemere, casa de vacanţă a familiei
Hemingway. Grace şi doctorul Hemingway ne
oferiseră găzduire timp de două săptămâni, ca
dar de nuntă. Se înserase când ne-am urcat în
barca cu vâsle şi am pornit-o pe lac. Bagajele ni
se loveau de genunchi şi acum, că agitaţia zilei
trecuse, eram amândoi cuprinşi de o febrilitate
plăcută.
— Eşti fericită? a întrebat el încetişor.
— Ştii că sunt. Mai e cazul să întrebi?
— Îmi place să întreb. Îmi place s-o aud,
chiar dacă ştiu ce o să aud.
— Poate cu atât mai mult, atunci, am zis. Tu
eşti fericit?
— Mai e cazul să întrebi?
Am râs veseli unul la altul. Aerul era umed,
încremenit şi plin de păsări de noapte şi de
lilieci ieşiţi la vânătoare. Până am tras barca pe
ţărmul micului golf deloc adânc de la
Windemere, se făcuse deja întuneric de-a
binelea. Ernest m-a ajutat să cobor malul
nisipos, apoi am urcat dealul ţinându-ne strâns
unul de altul. Am deschis uşa, am aprins luminile 
şi am făcut turul casei. Mama lui Ernest îşi
făcuse o datorie din a lustrui toată casa până-i
ieşise sufletul, dar, deşi camerele erau curate,
înăuntru era frig. Ernest a deschis o sticlă de vin
pe care Grace ne-o lăsase în lada frigorifică, apoi
am făcut focul în salon şi am adus saltele de pe
mai multe paturi ca să ne cuibărim în faţa lui.
— Fonnie a fost într-o formă deosebită azi, a
spus el după o vreme. Un adevărat tanc.
— Biata Fonnie, am spus eu. Pentru ea,
căsnicia a fost un mare fiasco. Nu e de mirare că
e aşa ţâfnoasă cu noi.
— Măi, da tare eşti tu fată bună, a zis el,
mângâindu-mă pe păr. Ceea ce mi-a adus aminte
de scăldatul de după-amiază.
— Kate s-a purtat cu adevărat eroic, nu ţi se
pare?
— Ba da, dar mă bucur că am depăşit
momentul. S-a ridicat şi a traversat camera ca să
aprindă lumina. Ar fi trebuit să ţi-o spun
dinainte, dar eu nu dorm niciodată fără un pic de
lumină. E în regulă?
— Cred că da. Ce se întâmplă dacă n-o
aprinzi?
— Nu vrei să ştii. S-a strecurat la loc în 
cuibul nostru şi m-a strâns tare în braţe. După ce
m-au împuşcat, când mintea îmi era încă zob, un
ofiţer italian foarte înţelept mi-a spus că
singurul leac pentru asemenea frică e să te
căsătoreşti.
— Pentru ca soţia ta să aibă grijă de tine? E o
perspectivă interesantă asupra căsătoriei.
— De fapt, eu am înţeles din asta că, dacă o
să pot avea grijă de ea – adică de tine –, n-o să
mă mai frământ atâta pentru mine. Dar poate că
funcţionează în ambele sensuri.
— Eu aşa sper, am zis.
11
Trei ceasuri deşteptătoare
Ticăie
Pe policioară
Virgulă
Dar tânărul e mort de foame.
 E. H., 1921
— Hai, că nu murim de foame, i-am spus lui
Ernest când mi-a arătat ultima lui poezie.
— Poate că nu, dar nici în lux nu se cheamă 
că trăim, a zis el.
Primul nostru apartament era înghesuit şi
soios, într-o clădire cu două etaje, fară lift, de pe
North Daerborn Street, un cartier rău famat din
North Side, Chicago. Îl detestam, dar era tot ce
ne puteam permite. Trăiam cu vreo două mii de
dolari pe an – bani dintr-un cont de economii pe
care bunicul îl deschisese pentru mine. Mai erau
sau mai aveau să vină ceva bani din moştenirea
mamei, deşi aceia erau încă blocaţi pe la diverşi
avocaţi. Când scria pentru Co-operative
Commonwealth, Ernest câştiga aproape cincizeci
de dolari pe săptămână, dar îşi dăduse demisia
la doar câteva săptămâni după ce ne
întorseserăm din luna de miere, când începuse
să umble bârfa că ziarul era implicat în
tranzacţii financiare dubioase şi se îndrepta cu
mare viteză spre faliment. Ernest nu voia să fie
amestecat în asemenea urâţenii şi-i înţelegeam
motivele, mai ales dacă avea să devină un
scriitor celebru, dar planurile noastre de a
călători în Italia păreau din ce în ce mai puţin
plauzibile.
Condiţiile mizere în care locuiam îl deranjau
pe Ernest mai puţin decât pe mine, pentru că el 
era plecat toată ziua să scrie în restaurante şi
cafenele. Eu eram captivă în apartament – două
camere, cu baia pe culoar – şi nu prea aveam cu
ce să-mi omor timpul. Poate că, dacă ar fi fost
altfel vremurile, m-aş fi gândit să-mi caut de
lucru, dar niciodată nu făcusem mai mult decât
voluntariat şi cel puţin ideea de a mă dedica
gospodăriei mă atrăgea. Îmi lipsea energia
Domiciliului, dar Kate plecase la Buffalo, la
şcoala de jurnalism, iar Ernest şi Kenley erau la
cuţite. Îi era în continuare dator lui Kenley cu
chiria pe multe luni înainte de nuntă, dar, pe
măsură ce trecea timpul, Ernest se încăpăţâna şi
mai tare să rămână pe poziţii, dând vina pe
Kenley că ar fi încercat să-l escrocheze. Nu-i
plătea, iar Kenley era foc şi pară şi până la urmă
a trimis o scrisoare în care-i spunea lui Ernest să
vină să-şi ia lucrurile de unde le lăsase.
Ernest i-a replicat brutal, sacrificând
prietenia ca pe o nimica toată. Eu ştiam că
regreta pierderea şi propriile-i greşeli, dar nu
voia să recunoască. Era destul de demoralizat pe
atunci. Primise iarăşi câteva refuzuri pentru
povestirile trimise la reviste, ceea ce-i rănea
orgoliul. Una era să scrie pe apucate şi să nu aibă 
succes. Dar acum se dedicase artei lui, lucra în
fiecare zi şi tot dădea greş. Ce spunea asta
despre viitor?
Desigur, pe când Ernest îmi făcea curte,
existaseră momente când se demoraliza şi-şi
pierdea încrederea în sine. O scrisoare sumbră
de la el putea fi destul de intimidantă, dar după
câteva zile tonul lui devenea mai vesel şi mai
optimist. Schimbările lui de dispoziţie erau mai
greu de suportat văzute de aproape. De fapt,
prima oară când s-a întâmplat, şi asta a fost la
puţin timp după nuntă, am fost mai tulburată
decât aş fi fost dispusă să recunosc.
Se întorsese într-o zi acasă, după ce lucrase
într-o cafenea, arătând de-a dreptul jalnic.
Chipul îi era supt şi lipsit de expresie; avea ochii
roşii de la epuizare. M-am gândit că poate se
îmbolnăvise, dar el mi-a alungat teama cu o
ridicare din umeri.
— Am stat prea mult în mintea mea, atâta
tot. Ce-ar fi să facem o plimbare?
Era noiembrie şi destul de frig, dar ne-am
încotoşmănat şi am umblat agale o bună bucată
de drum, mergând spre lac. Ernest tăcea şi eu nu
l-am presat. Când am ajuns pe mal, începuse 
deja să se întunece, iar apa era învolburată. Cu
toate astea, cam la un kilometru şi jumătate am
văzut un temerar sau un nesăbuit într-o bărcuţă
cu vâsle care se legăna sinistru, luând apă la
bord.
— Ce-ar zice Darwin dacă l-ar vedea pe
mocofanul ăsta? a zis Ernest, cu o tentativă de
zâmbet crispat.
— Aha, am făcut eu. Mă temeam că n-am să
mai văd deloc dinţii ăştia frumoşi.
— Îmi pare rău. Nu ştiu ce e cu mine. Şi-a
luat capul în mâini şi a oftat. Fir-ar să fie, a şoptit
el cu furie, apoi a început să se lovească tare cu
pumnii peste frunte.
— Ernest! am zis, iar el s-a mai lovit o dată.
A început să plângă sau cel puţin aşa
bănuiesc; şi-a ascuns faţa în mâini.
— Te rog, spune-mi ce s-a întâmplat, am zis.
Mie poţi să-mi spui orice.
— Nici măcar nu ştiu. Sunt terminat. N-am
dormit deloc azi-noapte.
— Regreţi că ne-am căsătorit? I-am căutat
privirea. Pot să accept dacă-i aşa.
— Nu ştiu. Doar că-s aşa de confuz. S-a frecat
tare la ochi cu mânecile hainei de lână. Am tot 
felul de coşmaruri şi sunt aşa de adevărate. Aud
cum explodează obuzele, simt cum îmi bălteşte
sângele în ghete. Mă trezesc năduşit. Mi-e frică
să dorm.
Am simţit un val de iubire maternă faţă de el,
îmi venea să-l cuprind strâns în braţe până când
îi trecea răceala din inimă.
— Hai să mergem acasă, am zis.
Am luat-o tăcuţi înapoi spre casă. Când am
ajuns, l-am dus pe Ernest direct în dormitor şi lam
dezbrăcat cum făcea mereu mama cu mine
când eram bolnavă. L-am învelit bine în pături,
apoi i-am masat umerii şi braţele. După câteva
minute, a adormit. Am luat o pătură şi m-am
aşezat pe un scaun, într-un colţ, să-l veghez. Abia
atunci mi-am permis să-mi conştientizez propria
nelinişte la adevăratele ei proporţii. Atât de
confuz, spusese el, şi citeam asta în ochii lui,
care-mi aminteau de ochii tatălui meu. Ce
însemnau toate astea? Să fi fost criza asta legată
de experienţele lui din război? Oare amintirile
astea se abăteau din când în când asupra lui, să-l
chinuie, sau era ceva mai personal? Oare
tristeţea asta era parte din Ernest în acelaşi fel
fatal în care fusese parte din tatăl meu?
Din celălalt colţ al camerei, Ernest a scos un
sunet scurt, animalic, şi s-a întors cu faţa la
perete. Mi-am înfăşurat mai strâns pătura în
jurul umerilor şi m-am uitat pe fereastra
dormitorului nostru la cerul furtunos de
noiembrie. Începuse să plouă tare şi speram că
bietul nefericit din bărcuţa cu vâsle reuşise să
ajungă pe ţărm. Deşi nu toată lumea care iese în
furtună vrea să fie salvată. O aflasem pe pielea
mea în vara când murise Dorothea. Ajunseserăm
teferi, eu şi prietenul meu de peste vară, în
Ipswich Bay, dar asta din pură întâmplare. Dacă
valurile turbate s-ar fi ridicat să mă înghită, le-aş
fi lăsat. În acea zi îmi dorisem să mor – chiar îmi
dorisem –, şi mai avusesem zile din astea. Nu
multe, dar avusesem, aşa că, privindu-l pe
Ernest cum tresare într-un somn agitat, m-am
întrebat, inevitabil, dacă treceam cu toţii prin
aşa ceva. Şi, dacă treceam şi dacă supravieţuiam,
atunci asta ţinea numai şi numai de noroc?
După câteva ore, Ernest s-a trezit şi m-a
strigat prin întunericul din cameră.
— Sunt aici, am spus, apropiindu-mă de el.
— Îmi pare foarte rău, a zis el. Mai am
momente din astea, dar n-aş vrea să crezi că te-
ai ales cu o gloabă la afacerea asta.
— De la ce se declanşează?
El a ridicat din umeri.
— Nu ştiu, pur şi simplu.
M-am întins tăcută lângă el şi l-am mângâiat
uşor pe frunte în timp ce vorbea.
— După ce m-au împuşcat, o vreme mi-a fost
tare greu. Dacă era zi şi aveam ce face, pescuiam
sau munceam, orice, îmi era bine. Şi noaptea la
fel, dacă ţineam lumina aprinsă şi reuşeam să
mă gândesc la altceva înainte să adorm. Dacă
reuşeam să enumăr toate râurile pe care le
văzusem în viaţa mea. Sau să-mi reprezint în
minte un oraş în care locuisem, încercând să-mi
amintesc toate străzile, barurile faine şi oamenii
pe care îi cunoscusem acolo şi ce-mi spuseseră.
Dar alteori era prea linişte şi beznă, şi începeam
să-mi aduc aminte chestii pe care nu le-aş fi vrut
deloc în mintea mea. Ştii cum e?
— Da, pe undeva ştiu. L-am strâns tare în
braţe. Dar tot mă speria. Nu mi-am dat seama
niciodată că tata era atât de nefericit, după care
s-a dus. Se adunaseră prea multe pentru el. Mam
întrerupt, căutând cuvintele potrivite. Crezi
că o să-ţi dai seama când o să fie prea mult 
pentru tine? în timp util, vreau să zic.
— Vrei o promisiune?
— Poţi?
— Cred că da. Pot să încerc.
Ce incredibil de naivi am fost amândoi în
acea noapte. Ne-am agăţat strâns unul de altul,
făcând legăminte pe care nu le puteam respecta
şi care n-ar fi trebuit niciodată rostite. Aşa e
dragostea uneori. Îl iubeam deja mai mult decât
iubisem vreodată ceva sau pe cineva. Ştiam că
avea nevoie de mine la modul absolut şi aş fi
vrut să rămână aşa pentru totdeauna.
Încercam să mă ţin tare de dragul lui Ernest,
dar viaţa mea la Chicago nu era deloc roz. Faptul
că el era absorbit de munca lui mă făcea să
conştientizez dureros că eu n-aveam nicio
pasiune. Exersam încă la pian pentru că era un
obicei de-o viaţă, dar era o pianină închiriată, şi
nu elegantul Steinway din copilăria mea, iar
curentul din apartament îi făcea harcea-parcea
acordajul. Pentru că nu mai aveam niciun
prieten la Chicago, treceau săptămâni întregi
fară să vorbesc cu nimeni în afară de Ernest şi
de domnul Minello, băcanul din capătul străzii. 
În fiecare după-amiază, străbăteam cele trei
cvartale până la piaţă şi mă aşezam la o vorbă cu
el. Uneori pregătea ceai pentru amândoi – nişte
ierburi tari cu gust de ciuperci şi cenuşă – şi
sporovăiam ca nişte precupeţe. El era văduv, un
om cu suflet bun care-şi dădea seama când o
femeie se simţea singură.
Domnul Minello a fost cel care m-a ajutat să
organizez prima mea cină cu invitaţi ca femeie
măritată, pentru Sherwood Anderson şi soţia lui,
Tennessee. Kenley i-l prezentase pe Ernest lui
Anderson în primăvară, înainte să se certe.
Winesburg, Ohio era încă pe val, iar lui Ernest
nu-i venea să creadă că Anderson acceptase să-l
primească, darămite că mai şi ceruse să se uite
peste povestirile lui. Anderson considerase că
Ernest avea potenţial şi se oferise să-l ajute, pe
cât posibil, să se lanseze în carieră, dar imediat
după asta el şi Tennessee plecaseră din State
într-un lung tur al Europei. Abia se întorseseră
în oraş când Ernest l-a căutat şi i-a invitat pe
amândoi la noi la cină. Eram încântată că-i voi
cunoaşte, dar şi panicată. Cum s-o scot la capăt
când apartamentul nostru era atât de jalnic?
— Lumină slabă, spusese domnul Minello, 
încercând să mă calmeze. Fii zgârcită cu
lumânările, dar nu şi cu vinul. Şi găteşte ceva cu
sos de smântână.
N-aveam eu cine ştie ce talent în bucătărie,
dar a fost totuşi o seară reuşită. Anderson şi
soţia lui s-au purtat amândoi cu o politeţe
desăvârşită şi s-au prefăcut că nu observă în ce
condiţii groaznice locuiam. Mi-au fost amândoi
simpatici de la început, mai ales Anderson, care
avea o faţă interesantă. Uneori părea ştearsă şi
total inexpresivă – moale, banală şi tipică pentru
Midwest. Alteori căpăta o intensitate dramatică
ce imprima ansamblului o asprime şi o energie
minunate. Era aproape maiestuos când a adus
vorba despre Paris, la cină.
— Ce zici de Roma? a întrebat Ernest,
informându-l despre vechile noastre planuri de
a ne muta în Italia.
— Desigur, Roma are farmecul ei, a zis
Anderson, suflând fumul peste farfuria lui goală,
la dolce vita şi aşa mai departe. Ce să nu-ţi placă
la Italia? Dar, dacă vrei să faci o treabă serioasă,
Parisul e de tine. Acolo sunt acum adevăraţii
scriitori. Cursul de schimb e convenabil. Ai ce
face la orice oră. Totul e interesant şi fiecare îşi 
aduce contribuţia. Paris, Hem. Să te gândeşti la
asta.
În noaptea aceea, când ne-am vârât în
pătuţul nostru rece, lipindu-ne unul de altul ca
să ne încălzim mâinile şi picioarele, Ernest m-a
întrebat cum mi se pare ideea.
— Putem să ne reorientăm aşa de repede?
Am făcut o grămadă de planuri.
— Roma o să fie tot acolo când o să avem
chef – dar Parisul…! Vreau să merg unde duce
curentul. Anderson ştie ce vorbeşte şi, dacă zice
el că la Paris e de noi, atunci ar trebui măcar să
ne gândim serios la asta.
Pe atunci eram încă atât de săraci, încât nici
n-ar fi avut rost să discutăm, dar apoi am aflat că
murise unchiul meu, Arthur Wyman, şi-mi lăsase
moştenire opt mii de dolari. Fusese multă vreme
bolnav, totuşi era un cadou cu totul neaşteptat.
Banii ăştia – o avere pentru noi – ne-au asigurat
peste noapte plecarea în străinătate. Imediat
cum am aflat, Ernest l-a vizitat pe Sherwood la
biroul lui din centru şi i-a spus că ne
hotărâserăm pentru Paris. Ne putea netezi
cumva drumul? Unde să mergem? În ce cartier?
Cum era mai bine să procedezi?
Anderson i-a răspuns pe rând la toate
întrebările. Montparnasse era cartierul ideal
pentru artişti şi scriitori. Până ne găseam casă,
ne recomanda să stăm la Hotel Jacob, lângă rue
Bonaparte. Era curat, convenabil ca preţ şi erau
o mulţime de intelectuali americani acolo sau
prin preajmă. La sfârşit, Anderson s-a aşezat la
birou şi i-a scris lui Ernest scrisori de
recomandare către mai mulţi expatriaţi celebri
pe care-i întâlnise şi cu care se împrietenise
recent, printre care Gertrude Stein, James Joyce,
Ezra Pound şi Sylvia Beach. Toţi erau sau aveau
să devină curând titani ai artelor şi literelor, dar
pe atunci noi nu ştiam asta, ci doar că scrisoarea
lui Anderson avea să fie crucială ca
recomandare. Ernest i-a mulţumit pentru tot şi a
alergat acasă să-mi citească mie scrisorile cu
voce tare în bucătăria noastră întunecoasă, toate
spunând în mare acelaşi lucru, anume că acest
Ernest Hemingway era un tânăr jurnalist fară
experienţă, dar foarte promiţător, al cărui
„talent extraordinar” avea să-l propulseze cu
mult peste sfera jurnalismului.
În noaptea aceea, în pat, stând de vorbă şi
visând la Paris, i-am şoptit lui Ernest la ureche:
— Sunteţi cumva tânărul scriitor promiţător
căruia i s-a dus vestea?
— Doamne, aşa sper. M-a strâns tare în
braţe.
Pe 8 decembrie 1921, când Leopoldina a
ridicat ancora în direcţia Europa, eram şi noi la
bord. De-abia acum începea viaţa noastră
împreună. Ne ţineam strâns unul de altul şi
priveam marea. Era inimaginabil de vastă şi la
fel de frumoasă pe cât era de primejdioasă – iar
noi le voiam pe toate.
12
Primul nostru apartament la Paris a fost pe
Cardinal Lemoine numărul 74, două camere
ciudate ca formă la etajul patru al unei clădiri
care se învecina cu o sală de dans, un bal
musette, unde puteai să-ţi cumperi la orice oră
din zi bilet ca să-ţi târşâi picioarele pe ring în
timp ce un acordeon zdrăngănea o melodie
vioaie. Anderson recomandase Montparnasse,
dar nu ne permiteam să stăm acolo, cum nu ne
permiteam niciuna dintre zonele mai şic. Asta
era vechiul Paris, al Cincilea Arondisment, 
departe de cafenelele şi restaurantele bune şi
forfotind nu de turişti, ci de parizieni din clasa
de jos cu căruţurile, caprele şi coşurile lor cu
fructe, cu mâinile întinse după pomană. Atâţia
soţi şi fii pieriseră în război, încât rămăseseră
mai mult femei, copii şi bătrâni, ceea ce, alături
de toate celelalte, te aducea cu picioarele pe
pământ. Strada pietruită urca şi şerpuia de pe
malul Senei, de la Pont Sully, terminându-se în
Place de la Contrescarpe, o piaţetă care duhnea
de la beţivii care se revărsau din bistrouri sau
dormeau pe praguri. Întâi vedeai o grămadă
enormă de zdrenţe, după care grămada începea
să se mişte şi-ţi dădeai seama că era un amărât
care adormise beat. Pe străduţele înguste din
jurul piaţetei, vânzătorii de cărbune umblau în
sus şi-n jos cântând şi purtând în spate sacii lor
murdari cu boulets. Ernest s-a îndrăgostit de
oraş la prima vedere; mie îmi era dor de casă şi
eram dezamăgită.
Apartamentul era gata mobilat, cu un set de
sufragerie hidos, din stejar, şi un pat uriaş din
imitaţie de mahon, cu ornamente aurii. Salteaua
era de bună calitate, ceea ce era firesc pentru
Franţa, unde toată lumea părea să le facă pe 
toate în pat – se mânca, se lucra, se dormea, se
făcea multă dragoste. Era cam singurul lucru din
apartament pe placul nostru, poate cu excepţia
minunatei policioare negre de deasupra
şemineului din dormitor.
Ne-am apucat imediat să rearanjăm mobila,
mutând masa de sufragerie în dormitor, şi o
pianină închiriată în sufragerie. După asta,
Ernest s-a aşezat la masă şi a început să scrie o
scrisoare pentru familia lui, care aştepta cu
nerăbdare veşti de la noi, în timp ce eu am
despachetat porţelanurile primite ca dar de
nuntă şi cele câteva lucruri drăguţe pe care le
luaserăm cu noi, de pildă serviciul drăgălaş
pentru ceai primit de la Fonnie şi Roland,
decorat cu trandafiri şi frunzuliţe într-o nuanţă
de roz somon. În timp ce purtam în braţe
ceainicul rotund şi mă gândeam unde să-i găsesc
un loc în bucătăria mea minusculă, medievală,
m-a săgetat deodată aşa un dor de casă, că am
început să plâng. Nu tânjeam neapărat după St.
Louis, ci după o idee mai generală şi mai vagă de
„acasă” – oameni şi obiecte familiare, dragi. Miam
amintit de veranda spaţioasă din casa alor
mei din Cabanné Place, unde locuiserăm până se 
sinucisese tata: leagănul care ţârâia ca un greier
când mă aşezam în el, capul meu pe o pernă,
ochii aţintiţi asupra lambriului perfect lăcuit de
deasupra mea. În câteva minute mă înmuiasem
atât de rău de dor, încât a trebuit să las jos
ceainicul.
— Mi se pare mie sau mâţa mea pufoasă se
smiorcăie? a întrebat Ernest din dormitor.
— Mă tem că da, am spus. M-am dus la el,
înlănţuindu-i gâtul cu braţele şi vârându-mi faţa
udă în gulerul lui.
— Biata mâţă plouată, a zis el. Şi eu mă simt
la fel.
Masa era lipită de o fereastră îngustă, prin
care vedeam muchiile aspre ale clădirilor şi
magazinelor vecine şi cam atât. Peste cinci zile
era Crăciunul.
— Când eram mică, mama agăţa coroniţe de
vâsc la ferestrele cu geamuri roşii din salon. La
lumina soarelui sau a lumânărilor, totul
strălucea. Asta însemna Crăciunul.
— Hai să nu vorbim despre asta, a zis el,
ridicându-se să mă ia în braţe. Mi-a tras capul la
pieptul lui, acolo unde ştia că mă simt mai
ocrotită. Auzeam acordeonul din sala de dans 
prin pereţi şi scândurile podelei şi am început să
ne mişcăm în ritmul lui, legănându-ne uşor.
— O să ne acomodăm, a zis el. O să vezi.
Am dat din cap la pieptul lui.
— Poate că n-ar strica să mergem acum la
cumpărături, ca să avem ce pune de Crăciun în
şosete. Ca să se înveselească mâţa.
Am dat iar din cap şi am pornit în expediţia
prin magazine. La fiecare etaj al clădirii, pe
palier, erau câte o chiuvetă şi o toaletă comună,
pe care o foloseai cocoţat pe două pedale.
Duhorile erau cumplite.
— E barbar, am zis. Trebuie să existe un
sistem mai bun.
— Presupun că e mai bine decât să te pişi
direct pe geam, a zis el.
Când am ieşit în stradă, am luat-o la stânga
ca să coborâm şi ne-am oprit în pragul sălii de
dans să aruncăm o privire înăuntru, unde doi
marinari se frecau obscen de două fete,
amândouă groaznic de slabe şi rujate excesiv.
Deasupra siluetelor, şiruri de felinare de tablă
aruncau umbre pestriţe din cauza cărora
încăperea părea să se legene şi să se învârtească
greţos.
— Aici e cam ca la bâlci, am zis.
— Îmi închipui că e mai plăcut când eşti beat,
a zis el şi am căzut imediat de acord că totul
avea să fie mult mai vesel dacă ne îmbătăm şi
noi.
Încă nu ne orientaserăm foarte bine, dar am
luat-o mai mult sau mai puţin spre Sena pe o
stradă şerpuitoare, trecând de Sorbona şi de
Teatrul Odéon până când am dat peste Pré aux
Cleres, o cafenea de pe rue des Saints-Pères care
părea primitoare. Am intrat, aşezându-ne la o
masă lângă nişte studenţi englezi la Medicină
care discutau sec despre efectele alcoolului
asupra ficatului. Probabil că tocmai avuseseră
de-a face cu nişte cadavre.
— Vă ofer ficatul meu după ce-mi fac treaba
cu el, a glumit Ernest cu ei. Dar nu în seara asta.
Când am plecat noi din State, Prohibiţia era
în toi şi, chiar dacă nu renunţaserăm niciodată la
băutură – renunţase cineva? —, era o uşurare să
poţi comanda şi savura alcool în public. Am
comandat Pernod, care era verzui şi arăta
sinistru după ce-i adăugai apa şi zahărul, şi am
încercat să ne concentrăm pe el, şi nu pe
mâncare, care a fost un coq au vin dezamăgitor, 
cu rondele cenuşii de morcovi plutind în zeamă.
— E nefiresc să fii atât de departe de casă de
Crăciun. Ar trebui să avem un brad adevărat,
vâsc şi un curcan gras rumenindu-se în cuptor,
am spus eu.
— Poate, a zis el. Dar avem Parisul. Asta neam
dorit.
— Da, am zis. Dar o să ne întoarcem acasă la
un moment dat, nu?
— Bineînţeles că da, a zis el, dar privirea i se
întunecase de la ceva – amintire sau îngrijorare.
Mai întâi trebuie să găsim o cale de a reuşi aici.
Crezi că o să reuşim?
— Categoric, am blufat eu.
Pe fereastra cafenelei, străzile erau
întunecoase şi nu trecea decât un cal trăgând
după el o căruţă-vidanjă, ale cărei roţi aruncau
umbre îngemănate.
El i-a făcut semn chelnerului să vină să ne
mai aducă un rând de Pernod şi ne-am pus
serios pe băut. Când s-a închis localul, eram atât
de afumaţi, că a trebuit să se ţinem unul de altul
ca să putem merge. La deal era categoric mai
greu decât la vale, mai ales în starea în care
eram, dar am răzbit încet, încet, oprindu-ne să 
ne odihnim pe praguri, sărutându-ne dulceag la
răstimpuri. Asta era un lucru pe care puteai să-l
faci la Paris fară să atragi atenţia.
Acasă am vomitat amândoi, unul după altul,
în oala de noapte. Sala de dans răsuna încă de
beţivi când ne-am dus la culcare; acordeonul
ajunsese la paroxism. Ne-am ghemuit frunte
lângă frunte, asudaţi şi cu o senzaţie de greaţă,
cu ochii deschişi pentru ca lumea să nu se
învârtească nebuneşte. Şi, chiar înainte de a
adormi, am spus:
— O să ne aducem aminte de asta. Într-o zi o
să spunem că acordeonul ăsta a fost sunetul
primului nostru an la Paris.
— Acordeonul, curvele şi borâtul, a zis el.
Asta-i muzica noastră.
A plouat mai toată luna ianuarie, iar când n-a
mai plouat, iarna pariziană a devenit senină şi
usturător de friguroasă. Ernest crezuse că putea
să scrie oriunde, dar după câteva săptămâni de
lucru în apartamentul înghesuit, mereu cu mine
pe cap, şi-a găsit de închiriat o cameră foarte
aproape de noi, pe rue Descartes. În schimbul a
şaizeci de franci pe lună, a primit o cameră la 
mansardă nu cu mult mai spaţioasă decât un
closet, dar era perfectă pentru nevoile lui. Nu
voia nimic care să-l distragă, iar acolo nici nu era
nimic. Biroul lui avea vedere la inesteticele
acoperişuri şi hornuri ale Parisului. Era frig, dar
frigul poate ajuta la concentrare, şi avea un mic
mangal în care putea să aprindă grămezi de
crenguţe ca să-şi încălzească mâinile.
Ne-am creat o rutină, trezindu-ne în fiecare
dimineaţă împreună şi spălându-ne fară să
vorbim, pentru că el începea deja să lucreze în
minte. După micul dejun, pleca îmbrăcat cu
jacheta ponosită şi tenişii găuriţi în talpă. Se
ducea în cămăruţa lui şi se lupta toată ziua cu
frazele. Când se făcea prea frig ca să lucreze sau
gândurile i se împâcleau prea tare, umbla ore în
şir pe străzi sau pe aleile frumos îngrijite ale
Grădinilor Luxembourg. Pe Bulevardul
Montparnasse se înşirau mai multe cafenele –
Dôme, Rotonde, Select – unde artişti expatriaţi
îşi dădeau aere, spuneau baliverne şi beau până
li se făcea rău. Pe Ernest îl dezgustau.
— De ce unul din doi oameni pe care-i
cunoşti zice că-i artist? Un artist adevărat nu
simte nevoia să bată toba pe chestia asta, că n-
are timp. Îşi face treaba, se căzneşte în tăcere şi
nimeni nu-l poate ajuta cu nimic.
Îmi dădeam seama foarte bine de ce să pierzi
vremea în cafenea nu se chema muncă, dar mă
întrebam în acelaşi timp dacă toată lumea era la
fel de serioasă şi de inflexibilă ca Ernest când
venea vorba de arta sa. Îmi închipuiam că
existau o mulţime de scriitori care lucrau la ei
acasă şi care puteau suporta să le faci
conversaţie la micul dejun, de pildă. Care
reuşeau să doarmă bine mersi nopţile fară să se
perpelească, să se plimbe de colo-colo sau să
mâzgălească într-un carneţel cu o singură
lumânare care fumega şi tremura. Îi simţeam
lipsa lui Ernest toată ziua, dar eu nu păream să-i
lipsesc lui, cel puţin câtă vreme avea de lucru.
Când i se făcea dor de lume, dădea fuga la
Cézanne-urile şi Monet-urile de la Musée du
Luxembourg, convins că aceştia reuşiseră deja
ceea ce se zbătea şi el să facă – să distileze
locuri, oameni şi obiecte până la trăsăturile lor
esenţiale. Râul lui Cézanne era mâlos şi
pământiu şi deci cu atât mai realist. Asta
urmărea şi Ernest – iar uneori drumul până
acolo era chinuitor de lent. Venea de multe ori 
acasă arătând epuizat, înfrânt, de parcă s-ar fi
luptat toată ziua cu saci de cărbuni, şi nu cu un
şir de fraze.
În timp ce Ernest lucra, eu mă ocupam de
gospodăria noastră, făcând patul, măturând,
ştergând praful şi spălând vasele rămase de la
micul dejun. Când dimineaţa era pe sfârşite,
ieşeam în stradă cu un coş pentru piaţă şi
mergeam la cumpărături, umblând după
chilipiruri. Chiar dacă era pe Malul Drept al
Senei şi nicidecum aproape de apartamentul
nostru, îmi plăcea să merg pe jos până la Les
Halles, piaţa în aer liber supranumită Stomacul
Parisului. Adoram labirintul de tarabe şi
standuri cu marfa mai exotică decât văzusem
vreodată în ţară. Erau toate soiurile posibile de
vânat, căprioară şi mistreţ şi adevărate piramide
de iepuri moi, atârnând fară vlagă. Totul era
prezentat natur, cu copitele, colţii şi blana
intacte, ca să-ţi dai seama exact cu ce ai de-a
face. Deşi era tulburător să te gândeşti că aceste
fiinţe zburdaseră până nu demult pe câmpurile
şi la fermele din vecinătate, era ceva aproape
frumos în simpla cantitate şi varietate a
mărfurilor expuse, toate comestibile într-un fel 
sau altul. Nu prea aveam decât o vagă idee
despre ce s-ar putea face cu cele mai multe
dintre ele – fazani şi gâşte nejumulite sau
coşurile cu păsărele cenuşii care-mi erau
necunoscute –, dar îmi plăcea să mă uit înainte
s-o pornesc spre tarabele cu fructe şi legume.
Întotdeauna zăboveam mult mai mult decât era
nevoie, plimbându-mă şi admirând baniţele cu
praz şi păstârnac, portocale, smochine şi mere
cu coajă groasă.
Dar pe aleile din spatele pieţei, fructele şi
carnea putrezeau în lăzi. Mişunau şobolani;
porumbeii se îngrămădeau şi se ciuguleau
sălbatic unii pe alţii, lăsând în urmă pene şi
păduchi. Asta era realitatea, şi chiar dacă viaţa
alături de Ernest mă făcuse mai tolerantă la real
decât fusesem vreodată, mă dezgusta totuşi. Era
ca şi cum te-ai fi uitat în şanţurile de scurgere de
la Place de la Contrescarpe, unde vopselele
colorate se revărsau în voie din cărucioarele
florarilor: falsă splendoare efemeră, iar
dedesubt urâţenie. Ce spusese Ernest odată,
demult, la Chicago? Iubirea e o mincinoasă
frumoasă? Şi frumuseţea era o mincinoasă. Când
am văzut prima oară şobolanii, mi-a venit să 
arunc cât colo coşul şi să fug, dar nu eram destul
de bogaţi ca să ne permitem gesturi simbolice.
Aşa că am mers mai departe.
De pe străduţele mizere care se răsfirau de la
Les Halles, am luat-o pe jos spre Sena. Unde
începea Pont Neuf, cheiul era aspru şi
impunător. Un vânt rece mă sfredelea prin
mantoul subţire, dar chiar de partea cealaltă era
Île Saint-Louis, cu casele splendid păstrate şi
străzile elegante care făceau din ea o oază. M-am
plimbat toată ziua pe insulă până am dat de un
parc în capăt, înţesat de castani desfrunziţi, apoi
am coborât pe o mică scară până la apă. Pescarii
strângeau plasele cu goujon şi-i prăjeau pe loc.
Am cumpărat câţiva înveliţi într-un ziar şi m-am
aşezat pe zid uitându-mă la barjele care treceau
pe sub Pont Sully. Cuibul de peşti era crocant
sub zăpada zgrunţuroasă a sărit şi mirosea atât
de simplu şi de bine, încât mi-am zis că putea fi
un colac de salvare. Unul mic. Doar pentru
moment.
13
— E aşa de frumos aici că te doare, a spus 
Ernest într-o seară în timp ce ne duceam să
cinăm la un bistrou de pe rue des Saint-Pères, pe
care începuserăm să-l frecventăm. Tu nu te-ai
îndrăgostit de locul ăsta?
Nu, încă nu eram îndrăgostită – dar mă
copleşea. Să te plimbi pe cele mai frumoase
străzi din Paris era ca şi cum cortina unui circ
fantastic s-ar fi dat la o parte, ca să poţi admira
la orice oră ciudăţenia şi splendoarea. După
austeritatea impusă de război, când industria
textilă se prăbuşise şi marile case de modă
trăseseră obloanele, mătăsurile viu colorate se
revărsau acum pe străzile Parisului ca apa –
albastru şi verde persan, nuanţe de portocaliu şi
auriu frapante. Inspirat de orientalismul
companiei Ballets Russes, Paul Poiret îmbrăca
femeile în şalvari, turbane cu franjuri şi şiraguri
peste şiraguri de perle. La polul perfect opus,
Chanel începea şi ea să-şi lase amprenta, aşa că
printre atâtea culori vedeai pete clare,
geometrice de negru. A fi chic ajunsese tot mai
des să însemne o tunsoare scurtă, băieţească,
unghii lăcuite în culori tari şi portţigarete de
fildeş incredibil de lungi. Mai însemna şi o
siluetă subţire, famelică – dar asta nu mi se 
potrivea deloc. Chiar şi când am suferit de
foame, faţa mi-a rămas la fel de rotundă, iar
braţele, la fel de durdulii. În plus, hainele nu mă
preocupau îndeajuns ca să caut ceva care să mi
se potrivească. Purtam ce era mai comod şi mai
uşor de întreţinut, fuste lungi de lână, pulovere
lălâi şi pălării cloş de lână. Pe Ernest nu părea
să-l deranjeze. Ba chiar i se păreau ridicole
femeile excesiv de împopoţonate. Asta ţinea de
preferinţa lui pentru toate lucrurile simple –
mâncarea bună, nepretenţioasă, vinul ţărănesc
aproape vâscos, ţăranii cu limbaj şi valori
nesofisticate.
— Vreau să scriu o singură propoziţie
adevărată, spunea el. Dacă aş putea să scriu
zilnic câte o propoziţie simplă şi adevărată, aş fi
mulţumit.
Avusese spor de când ne mutaserăm la Paris,
meşterind într-una la o povestire pe care o
începuse în luna noastră de miere la Windemere
şi care se numea În Michigan. Era despre un
fierar şi o fată în casă din Horton Bay care se
întâlnesc şi se descoperă sexual unul pe celălalt.
Îmi citise şi mie nişte pasaje de la început, unde
descria oraşul, casele, lacul şi aleea nisipoasă, 
încercând să redea totul la fel de simplu şi de
pur ca în amintirea lui, şi n-am putut decât să
mă mir de cât erau de brute şi de reale.
Ambiţiile lui legate de scris erau teribile şi
însemnau totul pentru el. Scrisul era pentru el
ceea ce era religia pentru alţii – şi totuşi ezita să
trimită scrisorile de recomandare ale lui
Sherwood Anderson vreunuia dintre expatriaţii
americani celebri. Bănuiesc că se temea că aveau
să-l respingă din prima. Se simţea mai în largul
lui împrietenindu-se cu clasa muncitoare din
Paris. Eu vorbeam o franceză rigidă, de şcolăriţă,
dar el prinsese din zbor pe ici, pe colo în timpul
războiului, o vorbire populară, necizelată,
potrivită pentru discuţiile legate la colţ de stradă
cu bucătarii, hamalii şi mecanicii auto. Printre ei
putea fi el însuşi fără a simţi nevoia să se apere.
Însă în seara aceea, după cină, urma să ne
întâlnim cu Lewis Galantière, unul dintre
prietenii scriitori ai lui Sherwood. Lewis venea
din Chicago şi lucra acum la Camera
Internaţională de Comerţ. Era cunoscut pentru
gusturile lui alese, iar când Ernest l-a întâlnit în
sfârşit în apartamentul lui din rue Jean-Goujon,
casa era plină de antichităţi care păreau scumpe 
şi de gravuri pe care mi le descrisese în detaliu
când se întorsese acasă la mine.
— Toate mesele şi scaunele au picioare
subţiri, fusiforme. Cam pretenţios pentru gustul
meu, dar se vede că omul are stil.
Eram intimidată de întâlnirea cu Galantière,
pentru că eu nu eram nici pe departe elegantă şi
simţeam că nu mă potrivesc deloc cu Parisul.
Dacă femeile din Paris erau nişte păuniţe, eu
eram o găinuşă de curte. Recent cedasem
presiunilor şi-mi scurtasem părul – probabil că
am fost ultima dintre americance care s-a tuns –
şi nu-mi plăcea deloc. Arătam ca un băieţoi cu
obrajii ca mărul şi, chiar dacă Ernest spunea că-i
place mult cum arăt, de fiecare dată când mă
zăream într-o oglindă, îmi venea să plâng. O fi
fost el demodat şi victorian, dar părul meu
fusese al meu – eu. Acum ce mai eram?
Lewis se oferise să ne facă cinste cu o cină la
Michaud’s, un restaurant la modă în faţa căruia
mă mai oprisem doar ca să mă zgâiesc pe geam.
Când am ajuns, m-am oprit la uşă şi mi-am tras
în van de haine, dar Ernest nu părea deloc
conştient de stânjeneala mea. Mă ţinea strâns de
cot şi mă împingea uşor, dar insistent spre 
Lewis, spunând:
— Ea e fata aia deşteaptă şi grozavă despre
care ţi-am împuiat capul.
— Hadley. E o onoare şi o plăcere, a zis
Lewis în timp ce eu m-am înroşit intens. Mă
simţeam încă jenată, dar îmi făcea plăcere să
aflu că Ernest era mândru de mine.
Lewis avea douăzeci şi şase de ani, era
brunet, subţire şi avea un farmec nebun. Făcea
nişte imitaţii foarte amuzante, dar, când ne-a
arătat cea mai bună imitaţie de James Joyce de
care era în stare a trebuit să ne-o explice. Îl
zăriserăm pe Joyce de câteva ori pe străzile din
Montparnasse, cu părul lui pieptănat cu grijă,
ochelarii fără rame şi haina lălâie, dar nu-l
auziserăm niciodată vorbind.
— Vorbeşte, să ştiţi, a insistat Lewis, dar
numai dacă-l obligi. Cic-ar avea vreo câteva sute
de copii.
— Eu am văzut două fete, am zis eu.
— Două sau două sute, la Paris e totuna, nu-i
aşa? Cică abia se descurcă să le dea de mâncare,
dar dacă treci pe-aici, pe la Michaud’s, în fiecare
zi din săptămână la ora cinci fix, o să vezi toată
liota mâncând găleţi întregi de stridii.
— Toată lumea spune că Ulise e grozavă, a
zis Ernest. Am citit şi eu câteva capitole în
foileton. Nu seamănă cu ce ştiu eu, dar, oricum,
acolo se întâmplă lucruri importante.
— E de-a dreptul genială, a zis Lewis. Nimic
n-o să mai fie la fel după Joyce, dacă e să-l
credem pe Pound. Ai fost acasă la Pound?
— Urmează, a zis Ernest, deşi nici lui nu-i
trimisese scrisoarea de recomandare.
— Trebuie să te duci, frăţioare. Nu toată
lumea poate să-l suporte pe Pound, dar e
obligatoriu să-l cunoşti.
— Ce-i aşa de dificil la Pound? am întrebat
eu.
— El însuşi, ca să-ţi spun drept. Lewis a râs.
O să vezi. Dacă Joyce e profesorul liniştit cu
bastonul şi mantoul lui ponosit, Pound e dracul
gol, fudul şi pe jumătate smintit de la discuţiile
despre cărţi şi artă.
— Eu l-am văzut pe dracul, a zis Ernest,
terminându-şi vinul din pahar, şi nu dă doi bani
pe artă.
La sfârşitul serii, eram cu toţii beţi şi
ajunseserăm la noi acasă, unde Ernest trăgea de
Lewis ca să-l convingă să boxeze cu el.
— Jumătate de rundă, să ne distrăm şi noi, îl
momea el, dezbrăcându-se până la brâu.
— Niciodată nu le-am avut cu bătaia, a zis
Lewis, dând înapoi – dar după încă vreo câteva
cocteiluri, a cedat în sfârşit. Ar fi trebuit să-l
previn cumva că, orice ar fi zis Ernest, sportul nu
era niciodată doar o distracţie pentru el. Li
văzusem expresia din ochi la Chicago, când era
cât pe ce să-l lase lat pe Don Wright pe podeaua
lui Kenley. Şi meciul ăsta s-a desfăşurat identic,
moment cu moment. În primele câteva minute, a
fost o prosteală destul de plăcută, amândoi
bărbaţii ghemuiţi pe poziţii, cu genunchii îndoiţi,
pumnii întinşi şi strânşi. Era atât de evident că
Lewis nu era cine ştie ce sportiv, încât am crezut
că Ernest o s-o lase baltă definitiv, dar apoi, fară
să fi fost provocat în vreun fel, a lansat un pumn
adevărat, în plin, din umăr.
Pumnul a lovit zdravăn. Capul lui Lewis a
ţâşnit pe spate, apoi a revenit în faţă, iar
ochelarii i-au zburat într-un colţ. Se făcuseră
praf, iar faţa îi era tăiată în câteva locuri.
Am alergat la el şi am încercat să-l ajut să-şi
revină, dar l-am găsit râzând. A început şi Ernest
să râdă – şi până la urmă s-a terminat cu bine. 
Dar eu tot m-am gândit că fusese cât pe ce să
rămânem fără singurul nostru prieten de la
Paris.
Lewis a fost cel care l-a ajutat pe Ernest să-şi
ia inima în dinţi şi să trimită restul de scrisori de
recomandare şi în curând a sosit o scrisoare de
la Ezra Pound. Acesta nu se bucura încă de cine
ştie ce renume în State, doar pentru cine se
pricepea la poezie şi citea reviste literare ca Dial
sau Little Review, dar în Paris era foarte
respectat ca poet şi critic care contribuia la
revoluţionarea artei moderne. Eu aveam doar o
vagă idee despre modernitate – îl citeam încă pe
Henry James cel îngrozitor de convenţional,
după cum îi plăcea lui Ernest să-mi aducă
aminte – dar Lewis vorbise atât de frumos
despre Dorothy, soţia englezoaică a lui Pound.
Eram dornică de prieteni noi şi m-am bucurat
să-l însoţesc pe Ernest când Pound l-a invitat la
ceai.
Dorothy ne-a întâmpinat la uşă şi ne-a invitat
în garsonieră, o cameră imensă, expusă
curentului, plină de tablouri şi pergamente
japoneze şi de piramide împrăştiate de cărţi. Ea 
era foarte frumoasă, cu o frunte înaltă
încântătoare şi piele de păpuşă din porţelan.
Avea mâini albe, cu degete fine care se îngustau
la vârfuri şi ne-a vorbit în şoaptă în timp ce ne
apropiam de Pound, care stătea într-un fotoliu
de damasc roşu-sângeriu, înconjurat de rafturi
pline de vrafuri de cărţi prăfuite şi de ceşti de
ceai pătate, de teancuri de hârtii şi de figurine cu
aer exotic.
— Eşti roşcovană, mi s-a adresat Pound,
după ce Dorothy a făcut prezentările.
— Şi dumneavoastră la fel. E de bine?
— Om mai ranchiunos decât un roşcovan nai
să vezi, a zis el cu glas aspru, pe un ton cât se
poate de serios, întorcându-se spre Ernest. Ia
aminte la asta, tinere domn Hemingway.
— Da, domnule, a zis Ernest ca un elev
cuminte.
Şi Ernest chiar a fost elevul lui Pound, din
prima clipă când au dat cu ochii unul de altul. În
mod evident, Pound ştia să recunoască omul
avid de învăţătură şi i-a făcut pe plac lui Ernest
vorbind într-una, în timp ce Dorothy m-a condus
în alt colţ al camerei, la mare distanţă de bărbaţi.
Sub o fereastră lungă prin care se revărsa 
lumina soarelui, m-a servit cu ceai şi mi-a
povestit despre strămoşii ei iluştri.
— Numele meu adevărat e Shakespear, dar
fară e la sfârşit. Tata e chiar urmaşul ilustrului
personaj.
— De ce fără e?
— Sinceră să fiu, habar n-am. Dar parcă sună
mai boem aşa. Nu c-aş avea nevoie de ajutor în
direcţia asta. Mama a fost vag celebră într-o
vreme ca amantă a lui William Butler Yeats. Aşa
l-am cunoscut pe Ezra, când era asistentul lui
Yeats. Presupun că ar fi trebuit să mă fac poetă
cu tot trecutul ăsta, când colo eu m-am măritat
cu un poet.
— Am citit ceva Yeats în şcoală, strecurat peacolo
printre Robert Browning şi Oliver Wendell
Holmes. Ernest mi-a arătat A doua venire într-o
revistă. Pe amândoi ne-a făcut praf.
— „Celor mai buni dintre noi le lipseşte un
crez, iar cei mai răi sunt prinşi în patimi
nestăvilite”2. Apoi a adăugat: Mă întreb ce-ar
zice unchiu’ Will de toate patimile astea
nestăvilite de pe la noi.

2 Vezi poezia A doua venire în W.B. Yeats, Versuri, trad. Aurel Covaci,
Ed. Univers, 1996.
Mai departe, în colţul umbrit al garsonierei,
Ernest se ghemuise de-a dreptul la picioarele lui
Pound, în timp ce bărbatul mai copt îi ţinea o
predică, gesticulând cu un ceainic. Părul lui
roşcovan era tot mai răvăşit şi am înţeles de ce-l
comparase Lewis Galantière cu Satana – nu doar
din cauza părului şi a barbişonului sârmos ca de
satir, ci şi din cauza vehemenţei lui înnăscute.
Nu auzeam efectiv ce spunea, dar declama întrun
torent vulcanic, gesticulând într-una şi
aşezându-se rareori pe scaun.
Mi s-a părut că ei doi alcătuiau o pereche
bizară, Dorothy atât de elegantă şi de rezervată,
iar Pound atât de guraliv, dar ea spunea că el
fusese foarte important pentru munca ei. Era
pictoriţă şi, stând de vorbă în acea după-amiază,
mi-a arătat câteva dintre pânzele ei. Mi s-au
părut superbe, cu nişte culori şi forme la fel de
dulci şi de diafane cum erau glasul şi mâinile lui
Dorothy, dar când am început să-i pun întrebări
despre ele, mi-a răspuns prompt:
— Nu le expun.
— Oh. Păi le expui aici, nu?
— Doar întâmplător, a zis ea şi a zâmbit
frumos, arătând ea însăşi ca scoasă dintr-un 
tablou.
La sfârşitul vizitei, după ce Ernest şi cu mine
ne-am luat la revedere, am coborât pe scara
îngustă, ieşind în stradă.
— Vreau să ştiu tot, am zis.
— Are o gură foarte mare, a zis Ernest. Dar
are ceva idei grozave. Chiar idei mari. Vrea să
iniţieze mişcări, să modeleze literatura, să
schimbe vieţi.
— Atunci sigur e o relaţie utilă, am spus eu.
Ai grijă, totuşi, să nu-l enervezi. Ai auzit cum e cu
roşcovanii.
Am râs şi am intrat în cea mai apropiată
cafenea, unde Ernest mi-a povestit mai multe la
un pahar turtit de coniac cu apă.
— Are nişte idei ciudate apropo de creierul
femeii.
— Care? Că e total lipsită de aşa ceva?
— Ceva de genul ăsta.
— Dar Dorothy? De creierul ei ce zice?
— E greu de spus – deşi mi-a zis că amândoi
au undă verde să-şi ia amanţi.
— Ce gândire progresistă, am spus eu. Oare
aşa or fi toate căsniciile de artişti la Paris?
— N-aş putea să spun.
— Nu prea e un lucru care se poate impune
cuiva. Trebuie şi să fii de acord cu asta, nu?
— Ţi-e milă de ea? Dar dacă-i place? Dacă
totul a fost ideea ei?
— Poate, dar cel mai probabil a fost invers.
Am sorbit din coniac, fixându-l pe deasupra
paharului.
— În orice caz, o să-i trimită câteva poezii
de-ale mele lui Scofield Thayer de la Dial.
— Povestiri, nu?
— Încă n-am nimic ca lumea, dar Pound zice
că ar trebui să scriu nişte articole pentru ei
despre revistele americane.
— Ei, asta-i flatant.
— Sigur e un început de ceva, a zis Ernest.
Pound zice că mă învaţă să scriu dacă-l învăţ şi
eu pe el să boxeze.
— O, Doamne fereşte, am zis eu râzând.
Următoarea noastră vizită importantă a avut
loc după câteva săptămâni, când Gertrude Stein
ne-a invitat la ceai. În mod bizar, s-a desfăşurat
mai mult sau mai puţin la fel ca întâlnirea
noastră cu Pound şi Dorothy. Şi aici erau două
colţuri, unul pentru bărbaţi – în cazul de faţă, 
Ernest şi Stein – şi unul pentru femei, care nu se
amestecau deloc.
Când am ajuns în faţa uşii, ne-a primit o
menajeră franţuzoaică adevărată, care ne-a luat
mantourile şi ne-a condus în cameră – Camera,
după cum aflaserăm deja, cel mai important
salon parizian. Pereţii erau acoperiţi de tablouri
ai unor eroi ai cubismului şi
postimpresionismului şi de tot ce era mai
modern – Henri Matisise, André Deraind, Paul
Bâiguind, Juna Gris şi Paul Cézanne. O piesă
frapantă era un portret al lui Stein făcut de
Picasso, care aparţinea de mult cercului ei social
şi era un obişnuit al salonului ei. Era pictat în
nuanţe închise de maro şi gri, iar faţa părea uşor
desprinsă de corp, mai masivă şi mai compactă,
cu ochii umbriţi de pleoape grele.
Ea arăta cam între patruzeci şi cinci şi
cincizeci de ani, cu un aer de Lume Veche
datorat rochiei negre, şalului şi părului, care era
strâns în gheme uriaşe pe capul ei frumos. Avea
o voce ca de catifele grele şi nişte ochi căprui
care înţelegeau totul dintr-o privire. Mai târziu,
când am avut timp s-o cercetez pe îndelete, m-a
frapat cât de mult semănau ochii ei cu ai lui 
Ernest – un maroniu cât se poate de intens şi de
opac, critici şi toleranţi, curioşi şi amuzaţi.
Partenera lui Stein, Alice Tobias, parcă era o
coardă foarte întinsă pe lângă ea. Era
negricioasă, cu un nas foarte coroiat şi nişte ochi
de care-ţi venea să te fereşti. După câteva
minute de conversaţie generală, m-a luat de
mână şi ne-am retras în „colţul nevestelor”. M-a
încercat un junghi de regret că, nefiind scriitoare
sau pictoriţă, nu eram destul de specială ca să fiu
invitată să stau de vorbă cu Gertrude, să mă aşez
în faţa şemineului ei, ca Ernest acum, şi să discut
despre lucruri importante. Îmi plăcea mult să
am în jur oameni interesanţi şi creativi, să fiu în
mijlocul curentului, dar pentru moment am fost
dusă la colţ şi descusută de către domnişoara
Tobias pe teme de actualitate, despre care nu
ştiam nimic. Mă simţeam ca o proastă şi în tot
timpul ăsta am băut ceai după ceai şi am mâncat
prăjiturele minuscule, aranjate cu măiestrie. Ea
broda, iar degetele i se mişcau într-una, fară
efort. Nu se uita niciodată în jos şi nu se oprea
din vorbit.
Între timp, Ernest bea un pahar cu un soi de
lichior într-o nuanţă elegantă cu Gertrude. Cred 
că m-am semiîndrăgostit de ea atunci, de la
distanţă, ca şi Ernest, de altfel. Pe drumul spre
casă, mi-a vorbit mult despre gustul ei, care era
inovator şi impecabil. Îi admira şi sânii.
— Ce zici, cât or cântări? a întrebat el. Părea
curios de-adevăratelea.
Eu am râs.
— N-aş risca să-mi dau cu presupusul.
— Ce zici de menajul ăsta? Între femei, zic.
— Nu ştiu. Au o viaţă grozavă.
— Numai tablourile alea. Parc-ai fi într-un
muzeu.
— E şi mai bine, am zis. Au prăjituri.
— Şi rachiu. Totuşi, e ciudat. Menaj între
femei. Nu sunt foarte convins.
— Cum adică? Nu crezi că-şi pot oferi ceva
consistent una alteia? Că se iubesc? Sau nu te
convinge partea cu sexul?
— Nu ştiu, s-a zbârlit, în defensivă. Ea a zis
că menajul între femei e cel mai firesc lucru din
lume, că nimic nu e urât între ele sau pentru ele,
pe când bărbaţii care trăiesc împreună sunt
scârbiţi de ce fac.
— A zis ea asta?
— Limpede ca bună ziua.
— Presupun că e flatant că a fost atât de
sinceră cu tine.
— Să-i dau şi eu raportul despre viaţa
noastră sexuală data viitoare?
— Doar n-ai de gând!
— N-am de gând. A zâmbit. Poate că o să
vrea să vină să se uite.
— Eşti groaznic!
— Da, dar de-aia mă iubeşti.
— Oare? am zis eu, iar el m-a plesnit peste
şold.
După două săptămâni, Gertrude şi Alice au
răspuns invitaţiei la ceai în apartamentul nostru
mizer. Ce şi-or fi zis când au urcat pe scara
şubredă şi întunecoasă, pe lângă toaleta comună
şi duhorile scârboase, nici nu vreau să-mi
închipui – şi totuşi au fost amabile şi
binevoitoare, purtându-se ca şi cum ar fi
frecventat dintotdeauna acel colţ de Paris. Au
băut ceai din serviciul nostru de porţelan primit
la nuntă – măcar ăsta era un lucru frumos – şi sau
aşezat pe patul din mahon.
Gertrude se oferise să se uite peste nişte
scrieri de-ale lui Ernest, pe care i le-a şi cerut, 
parcurgând rapid poeziile, câteva povestiri, un
fragment dintr-un roman plasat în Michigan. La
fel cum făcuse la Chicago, când îi citisem pentru
prima oară scrierile, Ernest se plimba de colocolo,
tresărind nervos, şi părea să sufere.
— Poeziile sunt foarte bune, a zis Stein întrun
sfârşit. Simple şi destul de clare. Nu pozezi în
ceva anume.
— Şi romanul?
Mi se părea foarte curajos că o întrebase şi
chiar că-i arătase paginile, pentru că era ultima
lui dragoste. Era atât de protector, că mie nu-mi
arătase mai nimic.
— Nu e genul de scriere care mă interesează,
a zis ea într-un sfârşit. Frazele alea despre
culoarea cerului. Cerul e cer şi gata. Propoziţii
declarative puternice, asta-i specialitatea ta.
Continuă aşa.
Ascultând-o pe Stein, lui Ernest i-a căzut faţa
timp de câteva clipe, dar şi-a revenit. Ea sesizase
ceva ce începuse şi el să înţeleagă în ultima
vreme, ceva despre directeţe, despre limbajul
dezbrăcat de tot.
— Când o să-l rescrii, să laşi numai ce e
neapărat necesar.
El a încuviinţat din cap, uşor îmbujorat şi
aproape că am auzit cum sfatul făcea priză în
mintea lui, adăugându-se sfatului lui Pound.
„Taie tot ce-i în plus”, spusese Pound.
„Fereşte-te de abstracţiuni. Nu le spune
cititorilor ce să gândească. Lasă acţiunea să
vorbească singură.”
— Ce zici de teoria lui Pound despre
simbolism? a întrebat-o el. Că un şoim ar trebui
să fie, mai întâi de toate, un şoim?
— Asta-i evident, nu? a zis ea. Un şoim e
întotdeauna un şoim, mai puţin – şi la asta a
înălţat dintr-o sprânceană stufoasă şi a zâmbit
misterios – mai puţin atunci când un şoim e o
varză.
— Ce? a făcut Ernest, rânjind încântat şi în
mod evident perplex.
— Exact, a zis Gertrude.
14
În următoarele săptămâni, Ernest a ascultat
de sfatul lui Gertrude şi a aruncat aproape tot
romanul, ca să-l reia de la zero. În perioada asta,
se întorcea acasă fluierând, flămând şi 
nerăbdător să-mi arate ce lucrase. Paginile noi
sfârâiau de energie. Totul era numai aventură,
vânătoare, pescuit şi împerechere. Personajul lui
se numea Nick Adams şi era Ernest, doar că mai
îndrăzneţ şi mai pur – aşa cum ar fi fost Ernest
dacă şi-ar fi urmat toate pornirile. Mi-a plăcut
mult materialul şi era clar că şi lui îi plăcea.
Între timp, descoperise celebra librărie
Shakespeare and Company a Sylviei Beach de pe
Malul Stâng şi s-a mirat văzând că ea era dispusă
să-i împrumute cărţi pe încredere. Se întorcea
acasă cu braţele încărcate de volume de
Turgheniev, Ovidiu, Homer, Catul, Dante,
Flaubert şi Stendhal. Pound îi dăduse o
bibliografie lungă, care-l trimitea înapoi la
maeştri, dar îl şi ghida spre viitor, spre T.S. Eliot
şi James Joyce. Ernest era un elev silitor. Devora
tot, parcurgând opt sau zece cărţi deodată,
lăsând una din mână şi apucându-se de alta,
împrăştiind cotoare ţuguiate prin toată casa.
Împrumutase şi Three Lives şi Tender Buttons,
două cărţi publicate de Gertrude Stein într-un
tiraj foarte mic. Din câte se părea, lumea literară
era descumpănită de ciudăţenia ei, ca şi Ernest.
Mi-a citit cu voce tare una dintre poeziile din 
Tender Buttons:
— O carafa e o sticlă oarbă. Verişoară din
neamul sticlei, spectacol şi nimic neobişnuit, o
singură culoare suferindă, un aranjament într-un
sistem cu direcţie.
A lăsat jos cartea, clătinând din cap.
— „O singură culoare suferindă” sună
frumos, dar restul nu-mi spune absolut nimic.
— E interesant, am zis eu.
— Da. Dar ce înseamnă?
— Nu ştiu. Poate că nu înseamnă nimic.
— Poate, a zis el şi s-a întors la Turgheniev.
Se făcuse deja aprilie, era prima noastră
primăvară la Paris, iar ploile cădeau domoale şi
calde. Imediat după ce ne instalaserăm, Ernest
începuse să completeze micul nostru venit
scriind editoriale pentru Toronto Star. Într-o zi,
redactorul-şef, John Bone, l-a înştiinţat că voiau
să-l trimită la Genova, la o conferinţă
internaţională de economie. Onorariul era de
şaptezeci şi cinci de dolari pe săptămână, cu
toate cheltuielile acoperite, dar nu se acorda
niciun supliment pentru neveste. Eu aveam să
rămân la Paris, urma să fie prima noastră 
despărţire în cele şapte luni de când eram
căsătoriţi.
— Stai liniştită, mâţo, a zis el în timp ce-şi
punea în bagaj preţioasa Corona. Nici n-o să
apuci să te dezmeticeşti că m-am şi întors.
În primele zile, singurătatea mi-a făcut
plăcere. Ernest era un om atât de mare,
metaforic vorbind. Nimeni n-avea loc de el într-o
cameră, era magnetic şi atrăgea în jurul lui pe
toată lumea, bărbaţi, femei, câini. Pentru prima
oară de multe luni, mă puteam trezi în linişte,
îmi auzeam propriile gânduri şi-mi urmam
propriile impulsuri. Doar că în curând s-a
produs o schimbare. Nu ştiu cum s-o descriu,
dar, după ce noutatea companiei propriei mele
persoane s-a dus, am devenit atât de conştientă
de absenţa lui Ernest, încât parcă absenţa asta sar
fi mutat cu mine în casă. Umbra lui era acolo
la micul dejun şi la culcare. Atârna de draperiile
dormitorului, unde muzica de acordeon se
revărsa şi se retrăgea ca un burduf.
Ernest îmi sugerase să trec pe la librăria
Sylviei pentru un ceai şi, deşi m-am dus o dată,
mi-a fost imposibil să nu mă gândesc că făcea
conversaţie doar din politeţe. Ei îi plăceau 
scriitorii şi artiştii, iar eu nu eram niciuna, nici
alta. M-am dus la cină la Gertrude şi Alice şi,
chiar dacă simţeam că între noi se înfiripa întradevăr
o prietenie, Ernest îmi lipsea. Cu el îmi
plăcea cel mai mult să fiu. Era aproape jenant să
recunosc cât de dependentă de el ajunsesem.
Am încercat să mă feresc de depresie ducândumă
peste tot unde eram invitată şi petrecând cât
mai mult timp în afara casei. Am bântuit prin
Luvru şi prin cafenele. Am exersat cu orele o
nouă bucată de Haydn, ca să i-o cânt lui Ernest la
întoarcere. M-am gândit că avea să-mi facă bine
să cânt, dar de fapt nu făcea decât să-mi
amintească de perioada mea cea mai neagră din
St. Louis, când eram singură şi departe de lume.
Ernest a lipsit trei săptămâni, iar către
sfârşitul perioadei ajunsesem să dorm atât de
prost în patul nostru, încât de multe ori mă
mutam în toiul nopţii într-un fotoliu cu spătar
înalt şi drept şi încercam să mă odihnesc acolo,
ghemuită sub pături. Nu-mi tihnea mai nimic, în
afară de plimbările până la Île Saint-Louis, în
parcul de care mă ataşasem şi care mă
reconforta. Copacii erau acum în floare şi se
simţea parfumul greu al florilor castanilor 
porceşti. Îmi plăcea şi să mă uit la casele din
jurul parcului, gândindu-mă la oamenii care le
locuiau, ce fel de căsnicii aveau şi cum se iubeau
sau se răneau unii pe alţii în viaţa de zi cu zi,
dacă erau fericiţi şi dacă erau convinşi că
fericirea e un lucru durabil. Stăteam în parc cât
puteam de mult, apoi plecam spre casă printr-un
soare de care nu prea reuşeam să mă bucur.
În mai, când Ernest s-a întors în sfârşit acasă,
l-am strâns tare în braţe, cu ochii înotându-mi în
lacrimi de uşurare.
— Ce-i cu tine? Ţi-a fost dor de mine, mâţă
pufoasă?
— Şi încă cum.
— Bun. Îmi place să mi se ducă dorul.
Am dat din cap pe umărul lui, dar pe undeva
n-am putut să nu mă întreb dacă era bine să
depind chiar total de el. El îmi admira forţa şi
tenacitatea şi conta pe ele; în plus, şi mie îmi
plăcea să mă simt puternică şi era neplăcut să-
mi dau seama că forţa asta dispărea în lipsa lui.
Oare fericirea mea era acum atât de legată de el,
încât nu mă mai simţeam eu însămi decât lângă
el? Habar n-aveam. Nu mi-a rămas decât să-l
dezbrac încetişor în timp ce, în sala de dans de 
sub noi, acordeonul zdrăngănea de zor o
melodie melancolică.
Ernest s-a întors cu peste două sute de dolari
de la Toronto Star, care ne deschideau
posibilităţi nenumărate, şi am hotărât să ne
facem de cap cu o excursie în Elveţia. În acel
moment, era optimist aproape pe toată linia.
Scofield Thayer de la Dial trimisese recent
îndărăt poeziile recomandate de Pound cu o
scrisoare de refuz usturător de impersonală, dar
Ernest îşi făcuse o mulţime de relaţii noi la
Genova, corespondenţi ca şi el cu care
colaborase îndeaproape, precum Max Eastman,
un editor american care-şi manifestase dorinţa
ca Ernest să-i trimită câteva dintre schiţele lui în
proză, şi Lincoln Steffens, celebrul jurnalist
creator de scandaluri, care-l lăsase pe Ernest cu
gura căscată cu gândirea lui politică îndrăzneaţă.
Steffens călătorise recent în Uniunea Sovietică şi
se întorsese entuziasmat de comunism, spunând
în presă şi oricui stătea să-l asculte: „Eu am fost
în viitor şi să ştiţi că merge”. Ernest era încântat
că Steffens îl remarcase şi, impulsionat de acest
nou sentiment de apartenenţă şi ambiţie, îi 
trimisese recent cincisprezece poezii lui Harriet
Monroe de la Poetry.
— Păi ce mama dracului? spusese el. Poate
că uşa n-o să se deschidă decât dacă bat în ea
tare şi mult.
— O să reuşeşti, spusesem eu. Simt că eşti
pe-aproape.
— Poate, răspunsese el, dar hai să nu vorbim
despre asta că aduce ghinion.
Ne-am cumpărat bilete la clasa a treia până
la Montreux, apoi am luat trenul electric care
urca de-a dreptul muntele până la Chamby,
deasupra Lacului Geneva. Stăteam într-un chalet
spaţios şi rustic, iar aerul de munte era minunat
de curat. Petreceam ore întregi în fiecare zi
urcând pe cărări de munte prin păduri dese şi ne
întorceam la prânz pentru o friptură perfectă cu
dovleci de iarnă şi păstârnac, şi compot de fructe
cu frişcă grasă. Serile citeam la foc şi beam vin
fiert cu lămâie şi mirodenii afumate. Dormeam
pe săturate, făceam dragoste de două ori pe zi,
citeam, scriam scrisori şi jucam cărţi.
— Eşti aşa de bronzată, de puternică şi de
înfloritoare, mi-a zis Ernest într-o zi, când urcam
pe munte. Se pare că totul îţi prieşte aici.
Îmi plăcea să-l aud că mă laudă, dar
săptămânile în care rămăsesem singură la Paris
îmi stăruiau în minte. Mă speriaseră şi mă
făcuseră să mă întreb ce însemna să fiu cu
adevărat puternică, în propria mea accepţiune –
nu doar în formă şi arsă de soare, nu doar
flexibilă şi conciliantă.
După o săptămână ni s-a alăturat Chink
Dorman-Smith, un vechi prieten de-al lui Ernest
de pe vremea războiului. Se cunoscuseră la
Schio, pe frontul italian, înainte ca Ernest să fie
rănit. Chink era irlandez, la fel de înalt ca Ernest,
dar mult mai blonziu, cu obraji rumeni şi o
mustaţă blond-roşcată. L-am îndrăgit imediat.
Avea nişte maniere absolut încântătoare, mai
potrivite pentru un curtean decât pentru
soldatul de carieră care era. În fiecare dimineaţă
venea la micul dejun îngânând un cântecel vesel
şi adresându-mi-se cu „coniţa Popplethwaite”.
Ernest îl iubea pe Chink ca pe un frate şi îi purta
cel mai adânc respect. Cu el nu concura, aşa cum
concura cu mulţi dintre prietenii lui scriitori sau
reporteri, aşa că timpul curgea lin, zi după zi.
Valea Ronului era într-o formă de zile mari pe
atunci, cu narcise înflorite pe fiecare petic de 
pajişte şi în despicăturile zimţate ale stâncilor.
Prima oară când am văzut o narcisă sforţânduse
şi izbutind să scoată capul deasupra gheţii, mi
s-a părut minunat şi mi-am dorit şi eu să am
atâta voinţă.
În fiecare zi hoinăream departe, în munţi,
căutând cabane drăguţe şi locuri de pescuit
promiţătoare. Stockalper, un pârâu apropiat de
locul în care Lacul Geneva se întâlnea cu apele
Ronului, era locul preferat al lui Ernest, după
nordul Michiganului. Petrecea ore întregi acolo,
pescuind păstrăvi, în timp ce Chink şi cu mine
leneveam în iarbă citind sau vorbind.
— E minunat să vă văd aşa îndrăgostiţi pe
amândoi, a zis Chink într-o după-amiază, în timp
ce leneveam la umbra unui păr în floare. Au fost
momente când m-am întrebat dacă Hem o să
reuşească vreodată să treacă peste Milano.
— Peste Milano sau peste asistenta lui cea
frumoasă?
— Cred că amândouă, a zis el. Nu prea i-a
priit perioada aia. Tu însă îi prieşti. Chink şi-a
încrucişat braţele la ceafa şi a închis ochii.
Dragul de Hem, a mai zis el, după care a adormit
imediat.
Îmi plăcea faptul că Chink vedea şi înţelegea
ce era bun la noi. În plus, ştia lucruri pe care eu
nu le ştiam despre Ernest. Aveau în comun un
trecut, oceane de bere, confesiuni la ore târzii.
Uneori vorbeau despre război în serile lungi şi
răcoroase, pe veranda mare a chalet-ului, ceea
ce m-a făcut să înţeleg altfel ceea ce văzuseră şi
înduraseră amândoi.
Chink era şi avea să rămână toată viaţa un
soldat. Când Ernest s-a întors acasă, la viaţa lui
din State, Chink a rămas mai departe în armata
engleză. De câţiva ani era încartiruit în Irlanda,
cu trupele de ocupaţie britanice care încercau să
stăvilească violenţele luptătorilor pentru
independenţă irlandezi. Era o misiune dificilă şi
văzuse destulă moarte, de care simţeai că
încerca să se scuture încetul cu încetul în fiecare
zi petrecută alături de noi.
— Trebuie să fie tare ciudat, i-am zis într-o
seară, că acolo se duc lupte crunte şi tu te urci pe
vapor ca să-ţi iei o vacanţă departe de toate. Îţi
iei pur şi simplu bilet şi evadezi.
Chink a râs amar.
— Pe vremea războiului nostru – s-a oprit ca
să arate cu capul spre Ernest –, când frontul se 
întindea hăt, până la Canalul Mânecii, erau unii
care cereau scurte învoiri ca să se ducă să ia
ceaiul acasă. Apoi se întorceau, îşi recuperau
baionetele şi măştile de gaz şi-i dădeau înainte,
cu gura încă plină de firimituri de biscuiţi.
— Totuşi, mintea nu rezistă la aşa ceva, a zis
Ernest. N-ai cum să faci faţă la saltul ăsta – te
blochezi într-o parte sau în alta – sau undeva la
mijloc. Şi atunci începe prăbuşirea.
— Aşa e, a zis Chink.
— Şi totuşi, uneori, dac-ai apucat să te duci la
război şi-l porţi în tine, poţi să te întorci acolo. Şi
asta-i cam ce spuneai tu, Micule. A dat din cap
spre mine peste masă, privindu-mă în ochi.
Adică să-ţi cumperi bilet şi să te duci acolo, apoi
să ieşi afară când te loveşte sau te dezmeticeşti.
— Ceea ce nu-i întotdeauna o fericire, nu? a
zis Chink, pentru că era la curent cu coşmarurile
pe care Ernest le avea de când se întorsese din
nou de pe front, cu faptul că se trezea încă în
toiul nopţii, năduşit şi ţipând, îngrozit şi cu
privirea rătăcită. Cei doi prieteni au dat din cap
unul către celălalt şi au ridicat paharele.
Într-una dintre serile astea pline de alcool şi
de discuţii, Chink a venit cu ideea de a trece în 
Italia prin pasul Marele St. Bernard.
— Napoleon şi Carol cel Mare au reuşit, a zis
el, ştergându-şi spuma de la bere din mustaţă.
— Cât de departe zici că e? am întrebat eu.
— Să fie vreo cincizeci de kilometri?
— Hai s-o facem, a zis Ernest. De la Aosta
putem lua trenul până la Milano.
— Sau până la Schio, a spus Chink. Să ne
întoarcem la locul crimei.
— Mi-ar plăcea mult să-ţi arăt Schio,
continuă Ernest. E unul dintre cele mai grozave
locuri din lume.
— E acolo o moară veche pe care am
transformat-o noi în baracă şi căreia îi ziceam
Schio Country Club, a spus Chink zâmbind. Nici
n-aş şti să număr de câte ori ne-am scăldat în
pârâul de acolo, în arşiţa zilei. Şi glicina!
— Şi trattoria aia cu mica grădină unde
beam bere sub clar de lună plină, a zis Ernest. În
Schio e un hotelaş adorabil, Due Spadi. O să stăm
acolo o noapte, două, apoi o să mergem mai
departe, la Fossalta. Aş putea chiar să relatez
toată excursia pentru Star. Soldat rănit se
întoarce pe front.
— Genial, a încuviinţat Chink, şi aşa a rămas.
A doua zi de dimineaţă am plecat din chalet
cu nişte rucsaci grei, plini ochi. Ernest intrase în
cameră în timp ce-mi făceam bagajul şi văzuse
cum mă chinuiam să strecor înăuntru flacoanele
cu cremă de faţă şi apă de toaletă.
— Tu mai ai loc la tine? îl întrebasem,
arătându-i flacoanele.
— Nicio şansă, răspunsese el. Ce, vrei să
miroşi frumos pentru păstrăvi?
— Fă-mi şi mie un hatâr, am zis, dar nici n-a
vrut s-audă. Până la urmă, l-am rugat pe Chink
să le ducă, ceea ce a şi făcut, bombănind. Dar
frivolitatea de a nu mă lipsi de apa de toaletă în
timp ce traversam o trecătoare periculoasă era o
nimica toată pe lângă alegerea încălţărilor –
pantofi Oxford uşori, cafenii, în loc de o pereche
de bocanci zdraveni. Nu ştiu ce-o fi fost în capul
meu, cu excepţia faptului că picioarele mele
arătau mai bine în pantofii Oxford. De parcă miar
fi fost de vreun folos nişte picioare arătoase.
După nici opt kilometri, eram udă leoarcă la
tălpi. În apărarea mea, trebuie spus că habar naveam
în ce ne băgăm. Trecătoarea era
practicabilă primăvara, dar în anul acela încă nu
fusese deschisă. Nimeni nu trecuse încă pe acolo, 
iar pe alocuri zăpada îţi ajungea în continuare
până la coapsă. Am mers totuşi înainte cu chiu,
cu vai, prin văi şi pe cărări care treceau prin
desişuri de pini, pe pajişti întinse presărate cu
flori de câmp. Peisajul era extraordinar, dar
Ernest şi cu mine eram amândoi într-o stare
jalnică. Tălpile îmi pulsau şi mă dureau
picioarele. Lui i se declanşase un soi de rău de
altitudine – greaţă şi durere de cap –, iar pe
măsură ce urcam, simptomele s-au agravat. I se
învârtea capul şi, aproape din kilometru în
kilometru, se apleca şi vomita în zăpadă. Într-un
fel, cel mai rău a fost de Chink, care a trebuit să
ne susţină pe amândoi, ducând adesea două
rucsacuri pe câteva sute de metri, apoi lăsându-i
jos şi întorcându-se să-l ia şi pe al treilea. În
timp ce mergeam, am început să fantazez despre
cum o să fim salvaţi de unul dintre celebrii câini
St. Bernard care o să ne tragă pe toţi trei până-n
vârful muntelui într-o sanie confortabilă.
La jumătatea urcuşului, ne-am oprit la
Bourg-St.-Pierre şi am mâncat de prânz pe un
petic însorit. Aveam picioarele atât de umflate,
încât mă temeam să-mi scot pantofii, de teamă
că n-o să reuşesc să-i mai încalţ. Nemaifiind în 
stare decât să trag un pui de somn, m-am
ghemuit pe o bancă de lemn, în timp ce Ernest şi
Chink au hoinărit prin oraş, degustând berea
locală.
— Ai pierdut un mic cimitir superb, mi-a
spus Chink mai târziu, când au venit să mă
trezească.
— Sunt şiruri după şiruri de pietre de
mormânt pentru amărâţii pe care i-a prăpădit
muntele, a zis Ernest.
— Muntele ăsta?, am întrebat eu, alarmată.
Chiar suntem în pericol?
— Vreţi să ne dăm bătuţi şi să rămânem aici?
a spus Ernest.
— Şi să nu-i vedem pe călugări? a zis Chink.
Cum am putea să ne-o iertăm vreodată?
Căminul St. Bernard se afla în cel mai înalt
punct al trecătorii, într-un loc unde un ordin
religios acorda ajutor drumeţilor de o mie de ani
sau mai bine. Oricine le bătea la uşă primea
pâine şi supă, o cană de vin şi o saltea de paie ca
să se odihnească peste noapte. Aşadar acolo am
ajuns în acea seară, după treizeci de kilometri de
urcuş pe munte, niţel afumaţi de la coniacul pe 
care-l dăduserăm pe gât din douăzeci în
douăzeci de minute ca să rezistăm drumului din
Bourg-St.-Pierre până acolo. Era o noapte
senină. Luna răsărise în spatele căminului şi-l
lumina straniu.
— Parc-ar fi o cazarmă, nu? a spus Chink,
apropiindu-se să bată în impunătoarea uşă de
lemn.
— Pentru tine, orice drăcie seamănă cu o
cazarmă, a mai zis Ernest înainte ca uşa să se
deschidă larg, dezvăluind o ţeastă pleşuvă, cu
pielea bine întinsă.
Călugărul n-a pus nicio întrebare, ci ne-a
condus pur şi simplu pe coridoarele întunecoase
şi tăcute până în camerele noastre. Acestea erau
modeste, aşa cum se spunea, cu saltele de paie
pentru dormit, dar aveau lumină bună pentru
citit şi un foc plăcut. În timp ce Ernest şi Chink
se odihneau înainte de cină, eu am plecat în
explorare, în ideea că poate voi găsi o bucătărie
şi un lighean în care să-mi înmoi bietele
picioare. Dar toate coridoarele erau identice. Am
încercat să mă iau după glasuri, dar nu se auzea
niciunul. Într-un final, m-am aventurat pe un
culoar lung şi întunecos doar ca să-mi dau 
seama că nimerisem din greşeală în
apartamentele private ale călugărilor. Mai multe
uşi s-au deschis simultan, o ţeastă rasă după alta
iţindu-se ca nişte cârtiţe. M-am îngrozit şi m-am
întors în cameră, unde m-am prăbuşit şi-am şi
început să povestesc ce păţisem. Băieţii pur şi
simplu s-au distrat, fireşte, după care Ernest mia
zis că fusesem, probabil, prima femeie care
păşise pe coridoarele alea de o mie de ani!
Numaidecât s-a apucat să noteze, într-o
scrisoare pentru Gertrude şi Alice: Pe-aici,
doamna Hemingway încearcă să seducă nişte
călugări. Vă rog sfătuiţi-mă.
A doua zi de dimineaţă am pornit-o spre
Aosta, simţindu-ne în stare să înfruntăm ce mai
rămăsese din trecătoare – cel puţin aşa mi-am
închipuit eu, până când pantoful meu Oxford
drept s-a desfăcut la cusătură.
— Aşa-ţi trebuie, domnişoara Fârlifâs, s-a
răstit Ernest. Sinceră să fiu, nici el nu se simţea
mult mai grozav. Îi era încă greaţă de la
altitudine şi a trebuit să-şi adune toate puterile
pe ultima etapă a expediţiei. Numai Chink era în
continuare în formă. A luat un cuţit şi mi-a tăiat
şi celălalt pantof şi iată cum am intrat a doua zi 
şontâc-şontâc în Aosta, nimerind dintr-o
trecătoare sufocată de zăpadă direct în plină
primăvară – dealuri de un verde-pal, străjuite de
podgorii superbe. Am glumit într-o scrisoare
trimisă acasă, lui Ruth, că mai aveam un pic şi
mă duceau băieţii pe braţe până-n oraş, dar
adevărul e că m-am mirat eu însămi de propriami
robusteţe. Nici vorbă să fie plăcut, dar
dădusem dovadă de mai multă rezistenţă fizică
decât mi-aş fi închipuit măcar că e posibil. Dacă
n-ar fi fost pantofii ăia îngrozitori, aş fi alergat
pe ultima sută de metri până-n Aosta.
15
În trenul spre Milano, am dormit neîntoarsă,
iar când m-am trezit, Ernest şi Chink discutau
despre Benito Mussolini. Noul lider fascist era în
oraş, iar Ernest voia să încerce să obţină un
interviu, folosindu-se de legitimaţia lui de presă.
Considera că Mussolini era cel mai mare balon
de săpun din Europa în acel moment şi ardea de
nerăbdare să-l cunoască. Între timp, Chink a
trebuit să se întoarcă la postul lui, aşa că ne-am
despărţit acolo cu sărutări şi promisiuni că ne 
vom revedea curând.
Ernest era fericit că se întorsese la Milano.
După ce mi-am luat eu pantofi noi, următoarea
noastră oprire a fost la superbul şi impunătorul
conac de piatră de pe Via Manzoni, care fusese
transformat în spitalul Crucii Roşii şi unde atât
Ernest, cât şi Chink îşi petrecuseră
convalescenţa. Ne-am oprit în faţa porţilor şi am
privit în sus la balcoane şi terase, la marchizele
vărgate, la mobila de răchită şi la ghivecele cu
palmieri dolofani.
— Parc-ar fi un hotel de lux, i-am spus lui
Ernest.
— Duceam o viaţă dulce, nu zic nu. Păcat că a
trebuit să fim împuşcaţi ca să ne lase înăuntru.
— Îmi pare rău că n-am cum să-mi dau
seama până la capăt ce-ai trăit.
— Oricum, mă bucur că eşti aici ca să mă ţii
de mână.
— Asta pot să fac, am spus, şi i-am întins
mâna. Ne-am dus pe urmă la Dom, apoi la Biffi
din Galleria unde am băut vin spumos în care
pluteau căpşuni proaspete şi, chiar dacă Ernest
nu prea vorbea despre perioada petrecută pe
front, discuţiile şi compania lui Chink îi 
dăduseră apă la moară, iar acum deborda pur şi
simplu. Întâlnirea cu Milano întregise cercul.
Întreaga excursie fusese o maşinărie a timpului,
iar el regresase.
— Ciudat, a continuat el, dar uneori cea mai
puternică amintire pe care o am din noaptea în
care am fost împuşcat sunt ţânţarii, îţi intrau în
urechi şi pe la colţurile ochilor şi nu te lăsau să
dormi. Nu că ne-am fi omorât cu dormitul. După
care cerul a luat foc. M-a secerat din picioare. Pe
toţi ne-a secerat. La început n-am simţit nimic,
apoi doar o presiune pe piept, de parcă m-aş fi
sufocat, şi o zbârnâială în creier.
— Chiar vrei să povesteşti toate astea? l-am
întrebat cu blândeţe. Nu eşti obligat.
— Ba cred că sunt, a zis el, apoi s-a cufundat
în tăcere timp de câteva minute. Nu mai aveam
încredere în propriul auz, dar cineva striga după
ajutor. Am reuşit să ajung cumva acolo, l-am
ridicat şi l-am dus la postul de comandă. Nici
măcar nu-mi dau seama cum am făcut. Partea
asta mi s-a şters aproape complet din minte, ştiu
doar că nu mă mai ascultau deloc picioarele.
Apoi am auzit mitraliera de parcă n-ar fi avut
nicio legătură cu mine. Am continuat să fug, l-am 
lăsat jos pe nenorocit şi m-am prăvălit şi eu.
După care nimic. Nu ştiu ce-a mai fost.
— Apoi a fost spitalul de campanie, am zis
eu. Şi trenul până la Milano.
— Da, a zis el. De fiecare dată când trenul se
oprea, muştele năvăleau înăuntru şi-mi
acopereau bandajele însângerate. Două zile am
mers cu trenul ăla.
Am încuviinţat din cap. Nu depăşise deloc
momentul, ci era acolo, în ochii şi pe chipul lui,
felul cum fusese adus la Milano ca o păpuşă
frântă. Nu ca un erou, ci ca un băieţaş care poate
că n-avea să-şi revină niciodată complet după
ceea ce trăise şi văzuse. M-a cuprins un soi de
tristeţe acută la gândul că, oricât l-aş fi iubit şi aş
fi încercat să-l dreg, era posibil să rămână
pentru totdeauna frânt.
— Probabil că acum te gândeşti la Agnes, am
zis eu după o vreme.
— Doar un pic. Mi-a acoperit mâna cu mâna
lui. Mă bucur că putem face asta împreună.
— Şi eu. Ştiam că spune adevărul, dar mai
ştiam şi că, dacă s-ar fi putut, ar fi preferat să ne
aibă acolo pe amândouă, şi pe mine, şi pe Agnes
– trecutul şi prezentul lui, amândouă iubindu-l 
necondiţionat –, şi să fie şi căpşunile. Şi vinul,
soarele şi pietrele calde de sub picioarele
noastre. Voia să aibă tot ce se putea şi încă ceva
pe deasupra.
A doua zi după-amiaza, eu am rămas la hotel
să dorm şi să citesc în timp ce Ernest aranja să-i
ia un interviu lui Mussolini. Acesta fusese ales
recent în Camera Deputaţilor din Italia, ceea ce
pe Ernest îl fascina. Omul părea a fi o sumă de
contradicţii. Era un naţionalist convins şi voia să
reînvie gloria apusă a Italiei recuperând trecutul
ei roman. Părea sincer devotat cauzei femeilor şi
clasei muncitoare, toate astea fiind expuse în al
său Manifest al Luptei Fasciste. Şi totuşi reuşise
să se pună bine cu aristocraţia şi burghezia,
garantându-le supravieţuirea. În aparenţă îşi
dorea să fie de toate pentru toţi, tradiţionalist şi
revoluţionar, iubit de armată, de clasa oamenilor
de afaceri, de liberali. Partidul Naţional Fascist
prindea avânt atât de repede, încât totul părea
de-a dreptul inevitabil.
— Ai emoţii? l-am întrebat în timp ce el îşi
aduna caietele de notiţe şi se pregătea să plece.
— De ce să am? E doar o brută, nu-i aşa?
— Nu ştiu. Unii spun că-i un monstru.
— Poate, dar monştrii nu arată întotdeauna
ca atare. Au unghii curate, folosesc cuţitul şi
furculiţa şi vorbesc engleza Maiestăţii Sale.
L-am închis la nasturi şi i-am scuturat umerii
hainei.
— Te fasoleşti, nevastă. Trage un pui de
somn şi stai liniştită.
A lipsit două ore, iar când s-a întors la hotel
ca să-şi bată la maşină notiţele, mi-a spus vizibil
încântat că avusese dreptate.
— Omul e plin de gogoşi pân-aici, a zis el,
arătând spre gât, şi cam atât.
— Era îmbrăcat cu cămaşa lui neagră? am
întrebat, simţind o mare uşurare.
— Da, toţi erau îmbrăcaţi aşa. S-a aşezat la
birou şi a pus o coală nouă în Corona lui. Şi e mai
masiv decât ai crede, cu o faţă lată, negricioasă,
şi mâini foarte frumoase. Mâini de femeie,
practic.
— Eu n-aş scrie asta în locul tău.
A râs şi a început să scrie la foc automat, cum
făcea de obicei, cu degetele împungând iute,
rareori oprindu-se să răsufle.
— Să-ţi mai spun o chestie, a zis el fară să 
ridice ochii, ţinea în cameră un câine-lup
frumos, pui.
— Deci monstrul fascist e iubitor de câini.
— Poate că avea de gând să-l mănânce mai
încolo, a zis el rânjind.
— Eşti groaznic.
— Da, a zis el, cu degetele arătătoare
pregătite pentru un nou atac violent asupra
maşinii. Ala da câine.
A doua zi am luat un autobuz spre Schio,
unde Ernest voia să-mi arate moara, glicina şi
fiecare părticică din oraşul care rămăsese la fel
de frumos în amintirea lui, indiferent ce se mai
întâmplase pe lângă. Pe drum însă, cerul a
devenit mohorât şi s-a făcut cenuşiu. A început
să plouă şi nu s-a mai oprit. Când am ajuns în
sfârşit în oraş, Ernest a părut surprins.
— E mult, mult mai mic, a zis el.
— Poate a intrat la apă de la ploaie, am zis
eu, încercând să destind atmosfera, dar
înţelegând imediat că era imposibil. Tot timpul
vizitei, Ernest s-a luptat cu memoria. Totul se
schimbase şi se ponosise în cei patru ani de când
nu mai trecuse pe-acolo. Filatura de lână –
închisă în timpul războiului – scuipa slin negru
în micul ochi de apă unde Ernest şi Chink se
bălăciseră în atâtea după-amiezi fierbinţi. Ne-am
plimbat în sus şi-n jos prin ploaie, pe străzile
şerpuite, dar totul părea banal şi pustiu,
vitrinele magazinelor pline de veselă ieftină, feţe
de masă şi cărţi poştale. Cârciumile erau goale.
Am intrat într-un magazin de vinuri, în care o
fată stătea şi dărăcea lână.
— Oraşul mi se pare aproape de
nerecunoscut, i s-a adresat Ernest în engleză.
Sunt atâtea lucruri noi.
Ea a dat din cap şi şi-a văzut de treabă,
trăgând de piepteni înainte şi înapoi, pentru ca
firele albe să se facă lungi şi fine.
— Crezi că te înţelege? i-am şoptit lui Ernest.
— Mă înţelege.
— Soţul meu a fost aici în vremea războiului,
am zis eu.
— Războiul s-a terminat, a răspuns ea fără să
ridice ochii.
Învinşi, am renunţat la turul oraşului şi neam
dus să ne cazăm la Two Spades, dar l-am
găsit la fel de schimbat. Patul scârţâia, rufăria
era ruptă şi arăta jalnic, iar becurile erau 
acoperite de o peliculă de praf.
În mijlocul unei cine insipide, Ernest mi-a
spus:
— Poate că de fapt nimic din toate astea nu
s-a întâmplat.
— Ba bineînţeles că da, am zis eu. Ce bine-ar
fi să fie Chink cu noi. Ar face el ceva să ne
înveselească.
— Nu. Şi pentru el ar fi insuportabil.
Am dormit prost în noaptea aceea, iar de
dimineaţă a continuat să plouă fară oprire.
Ernest nu renunţase la ideea de a-mi arăta
Fossalta, unde fusese rănit, aşa că am găsit un
şofer dispus să ne ducă până la Verona, apoi am
luat trenul până la Mestre, unde a trebuit să
căutăm altă maşină şi alt şofer. Toată ziua,
încontinuu, şi tot timpul cât a durat călătoria,
Ernest s-a uitat peste hărţi şi a încercat să lege
ceea ce vedea în jur de ceea ce-şi aducea aminte
că văzuse cu ani în urmă. Dar nimic nu mai era la
fel. Când am ajuns în sfârşit la Fossalta, a fost
mai rău decât la Schio, pentru că nu se mai
vedea nici urmă de distrugere. Tranşeele şi
buncărele dispăruseră. În locul caselor şi
clădirilor bombardate apăruseră altele noi. Când 
Ernest a găsit dâmbul unde fusese rănit, era
verde, imaculat şi de-a dreptul încântător. Totul
părea o minciună. Cu doar câţiva ani în urmă,
aici muriseră mii de oameni, Ernest însuşi îşi
vărsase sângele aici, ciuruit de schije, şi cu toate
astea totul era curat şi strălucitor, de parcă
pământul în sine ar fi uitat totul.
Înainte să plecăm, Ernest a scormonit printre
arbuşti şi până la urmă s-a întors cu o singură
bucată ruginită de schijă, nu mai mare decât un
nasture.
— Să alergi după trecut e un joc mizerabil,
jalnic, nu-i aşa? S-a uitat la mine. De ce-am venit
aici?
— Ştii de ce, am răspuns eu.
A întors de câteva ori pe-o parte şi pe alta
bucăţica de schijă şi am bănuit că se gândea la
discuţia noastră cu Chink şi la cum războiul din
mintea lui nu mai era demn de încredere. Nu te
puteai baza pe memorie. Timpul era înşelător şi
totul se disipa şi murea – chiar şi atunci, sau mai
ales atunci, când semăna a viaţă. A primăvară.
Peste tot în jurul nostru creştea iarba. Păsările
făceau mare tărăboi în copaci. Soarele radia
speranţă. Din clipa aceea, Ernest avea să urască 
toată viaţa primăvara.
16
Ne-am întors la Paris abia la sfârşitul lui
iunie, iar în scurt timp au început pregătirile
pentru Ziua Bastiliei, iar pe străzi se cânta şi se
dansa la orice oră. Era zăpuşeală şi zgomot şi
nici măcar n-ar fi trebuit să încercăm să dormim.
Vedeam în întuneric silueta agitată a lui Ernest,
cu o mână pe ochi.
— În curând o să fie aniversarea noastră, am
zis eu.
— Să plecăm undeva?
— Unde să plecăm?
— În Germania sau poate în Spania.
— Nu e musai, am zis eu. Am putea sta acasă,
să ne îmbătăm rău sau să facem dragoste.
— Putem face asta şi acum. A râs.
— Putem, am zis eu.
Clarinetistul din faţa ferestrei noastre a scos
un şir de note guturale, aşteptând să fie
acompaniat, apoi a amuţit iar. Ernest s-a întors
pe o parte şi a întins mâna să-mi mângâie
umărul gol. Atingerea lui mi-a provocat o 
cascadă delicioasă de fiori, apoi el m-a tras spre
el şi m-a întors pe burtă fără o vorbă,
acoperindu-mi trupul cu trupul lui. Era greu şi
cald şi-i simţeam buzele şi fruntea pe gât.
— Nu te mişca, a zis el.
— De-abia mai respir.
— Bun.
— Când o facem aşa îmi place încet.
— Da. Îşi ţinea braţele îndoite de-o parte şi
de alta a corpului meu, ca să nu mă strivească de
tot, dar eu voiam să mă simt puţin strivită.
După, am rămas întinşi în întuneric, în timp
ce din stradă se înălţa acelaşi râs, iar muzica era
parcă şi mai tare, mai haotică.
Ernest se cufundase iar în tăcere şi m-am
întrebat dacă se gândea la Schio, la tot ceea ce
nu mai era de găsit acolo şi la tristeţea pe care o
adusese cu el acasă.
— Să mă ridic şi să închid geamul?
— E prea cald şi oricum n-are niciun rost. Tu
culcă-te acolo.
— Te preocupă ceva. Nu-mi spui şi mie ce?
— Nu rezolv absolut nimic dacă vorbesc.
Îmi dădeam seama că se cufundase undeva
într-un abis, dar credeam în mod naiv că-l 
puteam ajuta dacă-l convingeam să se
destăinuie. Am continuat să-l presez cu blândeţe
până când, într-un final, a zis:
— Dacă ţii neapărat să ştii, se întâmplă când
fac dragoste. La sfârşit, dintr-un motiv sau altul,
mă simt gol pe dinăuntru şi singur.
— Ce oribil, am zis eu, simţind înţepătura
cuvintelor lui. Tocmai fuseserăm atât de pe de-antregul
împreună – sau cel puţin aşa simţisem
eu.
— Îmi pare rău. Tu n-ai nicio vină.
— Pe naiba. Hai să n-o mai facem niciodată.
Nu suntem obligaţi. N-o să mă deranjeze.
— Ba suntem, totuşi. Ştii că aşa e. Ştiu că ştii.
— Nu.
Atunci m-a tras mai aproape de el.
— Te rog să nu-ţi faci griji, spune-mi doar că
mă iubeşti.
— Te iubesc, am zis şi i-am sărutat mâinile şi
pleoapele, încercând să uit ce spusese. Dar n-am
putut. Niciodată n-am putut uita nimic din ce-mi
spunea el. Aşa era.
— Acum culcă-te.
— Bine, am zis.
El s-a ridicat şi s-a îmbrăcat. Trebuie să fi 
fost trei sau patru dimineaţa.
— Doar n-o să lucrezi acum.
— Poate că nu, a zis el. Dar o să încerc.
L-am auzit plecând, paşii lui pe scară, până
jos, apoi am aţipit câteva ore. Când m-am trezit,
el nu se întorsese încă de la lucru şi în
apartament era deja un aer încins, sufocant. Am
dat la o parte cearşaful, mi-am pus halatul şi mam
dus la bucătărie să fac cafeaua. Muzicienii
care cântaseră noaptea erau încă în stradă şi ma
apucat oboseala numai ascultându-i. Nu
înţelegeam cum de reuşeau să cânte într-una.
Oare dormeau în picioare, în pragurile caselor?
Oare dormeau vreodată?
După micul dejun, m-am spălat, m-am
îmbrăcat şi am exersat la pian câteva ore, dar nu
mi-a făcut nicio plăcere. Era o zi prea
călduroasă, iar gândul îmi rămăsese la noaptea
care trecuse. M-am culcat iar, după care am
auzit-o pe Marie Cocotte la bucătărie, spălând
vasele. Ne-o recomandase portăreasa noastră şi
venea acum în fiecare dimineaţă ca femme de
ménage, ocupându-se de tot ceea ce însemna
spălat şi gătit pe un salariu de doi Franci pe oră.
Marie era aproape de vârstă mijlocie, nu avea 
copii, era mărunţică şi solidă, cu nişte mâini iuţi
şi pricepute. Îşi câştigase porecla de cocotte,
care însemna „târfuliţă” în franceza argotică, de
la un fel de mâncare pe care ni-l pregătea des şi
cu măiestrie, poulet en cocotte. Câteva zile pe
săptămână venea şi după-amiaza târziu ca să ne
pregătească cina şi, pentru că totul îi ieşea atât
de gustos, am rugat-o să mă înveţe să gătesc
mâncare franţuzească. Dar acum, în miez de
vară, n-aveam niciun chef să stau toată ziua în
bucătărie şi m-aş fi mulţumit să mănânc numai
fructe sau nimic până termina Ernest de lucrat.
Apoi mergeam la o cafenea să luăm un aperitiv
până se întuneca, se făcea mult mai răcoare şi te
puteai gândi iar firesc la foame şi la mâncare.
— Bună dimineaţa, Madame, a zis Marie
Cocotte, intrând în dormitor unde draperiile
rămăseseră date la o parte din noaptea care
trecuse. Nu stăteam niciodată cu ele trase.
— Oare muzica asta o să înceteze vreodată?
am întrebat în franceza mea încă poticnită,
arătând spre fereastră.
— Astăzi nu, a răspuns ea, râzând.
— Cred că Ziua Bastiliei n-o să se termine
niciodată, am spus eu, iar ea a râs din nou.
— Nouă aşa ne place, a zis ea.
Cam aşa s-a scurs vara, transformându-se
într-un lung şir de veri, cu timpul bătând pasul
pe loc. Zilele deveniseră mai greu de umplut.
Simţeam că-mi revin migrenele şi, chiar dacă
ştiam că n-ar fi trebuit să-mi fie ciudă pe munca
lui Ernest sau să-ncerc să-l ţin departe de ea, nu
eram nicicând mai fericită ca atunci când se
trezea şi spunea că-n ziua respectivă n-are de
gând să încerce să scrie şi că mai bine mergem la
un meci de box sau plecăm la ţară cu maşina, să
vedem cursele de ciclism.
Într-o după-amiază, Gertrude şi Alice ne-au
invitat la prânz la casa lor de la ţară din Meaux.
Am plecat cu toţii în maşina lui Gertrude, un
Model T, şi am făcut un picnic bogat, cu două
feluri de ouă, cartofi şi pui fript. Am băut câteva
sticle de vin ţinut la rece, apoi Hennessy de trei
stele şi totul era frumos – văile şi podurile, casa
încântătoare, cu copacii ei înfloriţi. După prânz,
ne-am întins pe iarbă, am stat de vorbă şi ne-am
simţit liberi.
Ernest se obişnuise să-i arate lui Gertrude
tot ce lucra şi să citească la rândul lui ce scria ea. 
Deşi la începutul prieteniei lor îl descurajase
stilul ei dificil, ajunsese să-i aprecieze bizareria
şi era din ce în ce mai interesat de ceea ce făcea
ea. Ba chiar ajunsese să-i influenţeze şi lui stilul,
mai ales prin obiceiul ei de a numi şi de a repeta
obiecte concrete, locuri şi oameni, fară a căuta
varietatea, ci savurând felul în care un cuvânt
căpăta o intensitate uluitoare atunci când era
folosit iar şi iar. În câteva pasaje noi din Nick
Adams, am remarcat cum făcea şi el la fel, cu
limbajul şi obiectele cele mai simple – lac,
păstrăv, buştean, barcă – şi cum asta crea o
atmosferă foarte distilată, aproape mitică.
Legătura dintre Ernest şi Gertrude era în
mod evident foarte importantă pentru ei
amândoi şi-mi plăcea tare mult faptul că între
noi toţi se lega o prietenie strânsă şi firească, cu
toate că atunci când ne vedeam funcţiona
aceeaşi veşnică segregare. Ernest şi Gertrude
erau artiştii, iar când stăteau de vorbă, cu
capetele aproape unul de altul, mai că i-ai fi luat
drept fraţi. Alice şi cu mine eram nevestele, chiar
şi fără cei patru pereţi ai salonului care să ne
delimiteze, iar ea părea mulţumită de poziţia
asta. Dar eu? Ernest mă încuraja ferm să cânt şi 
se referea adesea la pian ca la „munca” mea, ca şi
cum aş fi fost şi eu artistă. Îmi plăcea foarte mult
să cânt şi simţeam că era o parte importantă din
viaţa mea, dar nu eram deloc convinsă că sunt
specială, aşa cum era Ernest. El trăia înăuntrul
sferei creatoare, iar eu în afara ei, şi nu ştiam
dacă asta s-ar fi putut schimba vreodată. Alice
părea să accepte mai firesc rolul ei de soţie de
artist, punându-se cu totul în slujba ambiţiei lui
Gertrude, dar poate că pur şi simplu făcea asta
de mai multă vreme şi ştia să-şi ascundă mai
bine invidia.
Priveam ţintă în paharul meu de coniac – la
caleidoscopul pe care-l proiecta pe pătura
deschisă la culoare, care era dintr-un soi de lână
irlandeză. Eram împreună, atunci, acolo, mi-am
zis. Totul era bine şi frumos. Ar fi trebuit pur şi
simplu să-mi dau seama de asta, să trăiesc clipa
şi să fiu fericită. Aşa aveam să fac. Aveam să
încerc.
A doua zi ne-am trezit târziu, iar eu mă
resimţeam încă după Hennessy. Probabil că se
resimţea şi Ernest, pentru că, încă înainte să ne
dăm jos din pat, mi-a zis:
— Azi n-o să produc absolut nimic bun. Nare
rost să mă obosesc.
— Ai putea să te duci totuşi să încerci, măcar
câteva ore, am zis eu, simţind o mică înţepătură
pentru că nu eram sinceră.
— Nu, a zis el. N-o să iasă nimic. Îmi dau
seama de pe-acum.
Ne-am dat jos din pat şi am mâncat de
dimineaţă, apoi am hotărât să mergem la
Auteuil, la cursele de cai. Avea să fie mai răcoare
în afara oraşului. Marie Cocotte urma să ne
pregătească un coş cu sendvişuri şi vin, apoi
puteam să luăm foile de pariuri şi să le citim în
tren. De îndată ce am luat hotărârea, am simţit
cum presiunea din cap cedează, luându-şi
prompt zborul ca o stafie alungată dintr-o casă
exorcizată. Mă simţeam vinovată pentru că mă
bucuram atât că nu-l împărţeam cu nimeni –
vinovată şi în acelaşi timp fericită.
Şi lui Ernest, şi mie ne plăcea mult la Auteuil.
Întotdeauna ne uitam pe formularul de pariuri
împreună, apoi vizitam padocurile ca să vedem
animalele. Eram înnebunită după mirosul tare al
cailor, după hipodromul în sine şi după
zgomotele mulţimii vesele venite să-şi încerce 
norocul. Pe Ernest îl fascina totul – muşchii
cailor pulsând minunat, jocheii bondoci în
echipamentul lor de mătase, antrenorii care
stăteau în picioare, lângă parapet, cu aerul că ar
cunoaşte ceva misterios, argoul băieţilor de la
grajduri şi mirosul de urină de cal. Niciodată naveam
mulţi bani de cheltuit la curse, dar se
găsea întotdeauna câte ceva şi ne simţeam bine
împreună, la soare. Ernest îşi întindea haina pe
iarbă şi mâneam de prânz, apoi eu moţăiam sau
pur şi simplu priveam norii, aşteptând
următoarea cursă. Comandam şampanie când
câştigam, iar uneori şi când pierdeam, pentru că
ne bucuram că suntem acolo, împreună, şi
oricum, ce însemnau banii pentru noi? Niciodată
nu aveam destui ca să conteze dacă-i pierdeam.
În acea zi, favoritul era o splendoare de murg
strălucitor, sprinten şi bun săritor. Aborda
obstacolele cu precizie, din scurt, lăsându-ţi
impresia că nu vezi mai nimic. Noi n-am pariat
pe favorit, ci pe un cal mai suplu care se numea
Chèvre d’Or, cotat cu o sută douăzeci la unu.
Uneori alegeam împreună caii, după ce făceam
turul padocului sau stăteam lângă parapet,
privind cum se mişcau caii şi aşteptând o 
premoniţie. Uneori, Ernest se întâlnea cu vreun
cunoscut care-i dădea un pont, două, cu şanse
bune. În ziua aceea, mi-am ascultat propria
intuiţie şi am ales eu însămi calul. În felul ăsta,
puteam fi norocoasă pentru noi amândoi. Se mai
întâmplase şi eram sigură că avea să se întâmple
iar. Chèvre d’Or nu era nici iute, nici murg, dar
se mişca precum coniacul în pahar. M-am uitat
la picioarele lui fine şi i-am spus lui Ernest că el
era alesul.
— Hai să pariem pe el, vorbesc serios, am zis.
Avem destui bani?
— Poate că da, a zis el.
— Hai să-i cheltuim oricum, chiar dacă nu-i
avem.
El a râs şi s-a dus să mizeze, zâmbindu-mi
într-una. Îi plăcea când eram îndrăzneaţă.
— Crezi în continuare în calul ăla? m-a
întrebat la întoarcere.
— Da.
— Bun. Am pariat pe el banii de coşniţă pe
şase luni.
— Doar nu vorbeşti serios.
— Ba da, a zis el şi ne-am înghesuit lângă
parapet împreună cu toată lumea, amândoi 
înfioraţi de risc.
Calul meu a trecut în frunte încă de la
început. Până la al doilea obstacol, era deja
intangibil. La al patrulea obstacol conducea cu
patru lungimi, o pată difuză de culoarea
coniacului.
— O să reuşească, am spus eu, surescitată.
Aveam stomacul încordat, tot numai noduri.
— Deja reuşeşte, a zis Ernest, uitându-se la
ceilalţi cai cum forţau. Dar era prea târziu
pentru oricare dintre ei, pentru că Chèvre d’Or
era prea iute şi prea în faţă – atât de bun era,
depăşindu-i cu zece lungimi, apoi cu şi mai
multe. Favoritul a câştigat teren şi i-a depăşit pe
ceilalţi, biciul jocheului despicând aerul, dar
calul meu alerga în propria lui cursă.
Avea un avans de douăzeci de lungimi de cal
şi douăzeci de paşi până la final când s-a
întâmplat. Pe cât de frumos fusese până atunci,
pe atât a fost de urât când a căzut la ultimul salt.
Dacă până atunci fusese coniac, acum era o
roabă stricată. Era o grămadă de beţe pe o
sfoară, o jucărie de copil frângându-se cu un
trosnet. A fost atât de cumplit, că nu m-am putut
uita. Mi-am îngropat faţa în umărul lui Ernest şi 
n-am văzut finalul cursei, caii ocolind animalul
căzut, favoritul câştigând totul pe nemeritate.
Am plâns jumătate din drumul spre casă cu
trenul, prin cartierele mohorâte cu rufe atârnate
la uscat, gunoaie şi copii în zdrenţe, încercând să
uit acea zi şi ceea ce văzuserăm.
17
Când am împlinit un an de la căsătorie, am
hotărât să sărbătorim împreună cu Chink, la
Köln, şi am luat un vapor pe Rin ca să ne
întâlnim cu el. Vremea era încă foarte caldă,
zilele erau lungi şi plăcute, iar când ne-am
întâlnit cu Chink ne-am bucurat cu toţii foarte
mult de revedere. Ne simţeam bine cu el şi el cu
noi, iar Kölnul era minunat.
Într-o după-amiază stăteam întinsă pe iarbă,
privindu-i pe Ernest şi pe Chink cum pescuiesc.
Ernest a căutat în geanta de voiaj aflată lângă el,
pe mal, şi a scos o sticlă de vin alb, rece,
extrăgând dopul cu dinţii. În cealaltă mână ţinea
undiţa, cu firul întins mult şi apa mişcându-se în
jurul lui în vălurele blânde. Adia un vânticel
plăcut, iar norişori de polen galben pluteau în 
jur, cernându-se peste noi din copaci.
— Parc-aţi ieşit dintr-un tablou, băieţi, am
spus eu, privindu-i cu ochii întredeschişi.
— Avem o admiratoare, i-a zis Ernest lui
Chink.
M-am ridicat de pe iarbă, m-am apropiat de
Ernest şi l-am urmărit atentă timp de câteva
minute.
— Arată-mi cum se face, am zis.
— Deja te-ai săturat de admirat?
— Nu, am răspuns zâmbind. Dar aş vrea să
încerc şi eu.
— Bine, atunci. S-a postat în spatele meu pe
malul afânat, ierbos, şi mi-a arătat cum să arunc
undiţa. Mi-am legănat braţul înainte şi înapoi
într-un arc lin, exact cum îmi spusese el, şi am
reuşit să arunc perfect lanseta. A plutit ca un vis,
dusă de curent.
— Mi-a plăcut, am zis.
— Aşa îţi dai seama dacă ai făcut ce trebuie,
a zis Chink.
— Şi acum?
— Acum aştepţi, a zis Ernest, ducându-se să
ia tubul lansetei. Dar până să ajungă la el am
simţit că ceva trage de fir întâi uşor, apoi mai 
tare. Instinctiv, am tras în sus şi cârligul s-a
înfipt. Simţeam peştele opunând rezistenţă.
— Hei! a făcut Chink. Tipa ne ia caimacul.
Ernest s-a întors fuga şi m-a ajutat să scot
păstrăvul din apă, apoi peştele a ajuns pe iarbă,
pământiu, bălţat.
— Pe undeva îmi pare rău de el, am zis.
— Poţi să-l arunci înapoi dacă vrei, a zis
Chink.
— Vrea pe naiba, a zis Ernest, râzând.
— Nu, vreau să-l mănânc. Vreau să văd dacă
are alt gust când îl prinzi cu mâna ta.
— Aşa te vreau, a spus Ernest. Să ştii că are.
— Asta-i o ucigaşă înnăscută, a zis Chink şi
am râs cu toţii.
— Dacă tot faci o treabă, s-o faci până la
capăt, a zis Ernest mai târziu, după ce pescuisem
trei păstrăvi, unul după altul. Mi-a arătat cum să
curăţ peştele de solzi şi de măruntaie şi să-l spăl
bine în apa pârâului înainte să-l gătim.
— Nu mi se pare scârbos, am spus eu în timp
ce munceam.
— Ştiu. Se vede.
Am fript cei trei peşti ai mei la proţap,
împreună cu ceilalţi şase pe care-i prinseseră
Chink şi Ernest.
— Cel mai mult îmi plac ai mei, am zis,
lingându-mi sarea de pe degete.
— Şi mie tot ai tăi îmi plac cel mai mult, a zis
Ernest, destupând o nouă sticlă de vin în timp ce
se lăsa înserarea, iar cerul pălea.
Chiar în Köln însă, atmosfera era mai
încărcată. La Garnizoana Britanică de Ocupaţie,
unde fusese încartiruit Chink până nu demult, o
gloată furioasă vandalizase o statuie cu Wilhelm
al II-lea călare, smulgând uriaşa sabie de fier şi
facându-i pintenii bucăţi. Alţi revoltaţi
omorâseră un poliţist neamţ, fugărindu-l până la
fluviu şi retezându-i degetele când omul
încercase să se salveze, ţinându-se de pod. Văzut
din depărtare, oraşul părea de basm, cu case cu
acoperişuri roşii şi localnici purtând lederhosen3,
dar, ca şi restul Germaniei ocupate de Aliaţi, era
într-o stare de extremă agitaţie.
După câteva zile, pe 14 septembrie, eram
într-o cafenea, citind ştirile din ziare când am
aflat că portul Smirna din Turcia era în flăcări.
Războiul greco-turc făcea ravagii de trei ani, de
când cu reîmpărţirea Imperiului Otoman după

3 Pantaloni tradiţionali bavarezi, purtaţi cu bretele.
război, dar conflictul explodase într-un sfârşit cu
acest incendiu. Nimeni nu ştia cine era de vină.
Grecii dădeau vina pe turci şi viceversa, iar
singurul lucru cert erau consecinţele tragice.
Portul fusese incendiat cu petrol brut, ca multe
alte cartiere greceşti şi armeneşti din oraş.
Oamenii fugeau din case pe străzi. S-au înecat cu
zecile în port, iar alţii au fost măcelăriţi pe loc.
Refugiaţii se retrăgeau pe dealuri. Ne-am simţit
foarte vinovaţi stând acolo, în cafenea, la un
prânz gustos, că nu acordaserăm mai multă
atenţie conflictului.
— Probabil că o să ajung curând acolo, a zis
Chink. Avea o expresie încruntată.
— Poate că şi eu, a răspuns Ernest, iar eu am
simţit un fior rece săgetându-mă pe dinăuntru.
— Doar nu vorbeşti serios, am zis eu.
— Nu ştiu. Se prea poate.
— Întotdeauna mi-am dorit să văd
Istambulul, a spus Chink.
— Constantinopole e mai corect spus, totuşi,
a zis Ernest. Sau Bizanţ.
— Într-adevăr, a zis Chink. Mă rog, oricum iai
zice, e într-un mare rahat, nu?
Întorcându-ne la Paris, nici nu apucaserăm 
să despachetăm când a sosit o telegramă de la
Star pentru Ernest. John Bone îl trimitea în
Turcia, să relateze despre conflict, exact cum
bănuise. Urma să plece peste trei zile. Tocmai
primise vestea şi încă ţinea în mână plicul rupt,
când eu am simţit că mă prăbuşesc.
— Ce e? a întrebat Ernest, privindu-mi faţa
căzută. N-o să stau mult. O să fie ca la Genova,
acelaşi lucru. După care o să vin acasă şi o să fim
iar împreună.
Dar eu nu-i spusesem niciodată cât de
deprimată fusesem cât stătuse el la Genova, cum
fiecare zi fară el fusese o încleştare cu mine
însămi.
— Nu vreau să pleci, am zis.
— Cum?
— Spune-le că nu poţi, că sunt eu bolnavă.
— Aiurezi de-a binelea.
— Dar chiar sunt bolnavă, nu vezi? De data
asta nu mint.
— Nu, te porţi ca un copil. Asta-i răsfăţ şi
vreau să încetezi imediat.
Atunci am început să plâng, ceea ce a umplut
paharul; el nu putea suferi lacrimile.
— Termină, te rog, a zis el. Tocmai am 
petrecut de minune la Köln, nu? De ce nu putem
fi pur şi simplu fericiţi?
— Asta-i tot ce-mi doresc, am zis, dar tot mau
podidit lacrimile. Mi-am deschis valiza, apoi
am închis-o la loc şi m-am dus la bucătărie să
fierb apă pentru ceai. Mă aşteptam ca el să se fi
dus în dormitor, dar era acolo, în spatele meu,
plimbându-se încolo şi-ncoace.
— E prea departe, am spus eu într-un sfârşit.
— Tocmai asta-i ideea, nu? N-ai vrea un
război care să-ţi sufle-n ceafa.
— Nu ne putem preface pur şi simplu că nam
primit telegrama?
— Nu, nu se poate. Atunci, faţa i s-a înăsprit
brusc, pentru că-i ceream să mă aleagă pe mine
în defavoarea muncii lui. Mai dă-l dracului de
ceai, a mai zis el, dar eu mi-am văzut de treabă,
măsurând cantitatea de frunze pentru ibric şi
turnând apă prin strecurătoarea de porţelan. El
se plimba cu paşi mari în sus şi-n jos în spatele
meu, prin bucătăria minusculă, aşteptând să-mi
cer scuze. Văzând că n-o fac şi că nici măcar nu
mă întorc spre el, a ieşit până la urmă valvârtej
din apartament.
Ştiam că se dusese la o cafenea. Mi-ar fi fost 
uşor să-l găsesc şi poate că ar fi fost bine dacă aş
fi făcut asta. Am fi putut bea un coniac cu apă şi
am fi convenit să trecem peste acest moment.
Sau i-am fi cerut chelnerului să aducă absintul,
pe care l-am fi lăsat să şteargă frumuşel tot. Dar
eu am rămas pe loc şi am băut porcăria de ceai,
chiar dacă n-aveam niciun chef de el.
Când Ernest s-a întors acasă, eu eram beată
şi mă prefăceam că dorm. Renunţasem la ceai în
favoarea unei sticle de whisky. Nu mâncasem
nimic, doar băusem whisky, mai multe pahare
—
cald, fară apă. Când mă ameţisem suficient ca
să mă simt în stare de asta, luasem drăgălaşul
serviciu de ceai care bătuse atâta drum alături
de noi şi îi dădusem drumul zăngănind pe
podea. Avusesem de gând să las acolo cioburile
ca să le vadă el, dar odată faptul împlinit totul
părea prea mărunt şi infantil – un gest de răsfăţ,
cum spusese el. Nu suportam să mă simt atât de
disperată şi de zdruncinată, dar se părea că nici
nu reuşeam să mă stăpânesc. Am strâns mizeria,
ciob cu ciob ud şi distrus, şi am pus totul într-o
punguţă de hârtie. Apoi m-am culcat. Capul mi
se învârtea crunt pe pernă, dar am închis ochii şi 
am încercat să-mi domolesc ritmul respiraţiei.
Mult după asta l-am auzit venind pe scări, apoi
intrând în cameră.
— Hadley, a zis el, aşezându-se lângă mine
pe pat. M-a atins uşor pe gât şi pe faţă, dar eu nu
m-am mişcat. Hai să nu facem asta, mâţă
pufoasă.
Am strâns tare din ochi ca să opresc năvala
lacrimilor şi am încercat să mă prefac adormită.
Dar el ştia că nu dorm.
— Fir-ai tu să fii, a zis el văzând că nu
deschid ochii şi nu-i răspund. M-a împuns tare în
umăr. Asta mi-e meseria. Ştii că trebuie să plec.
— Nu trebuie. Vrei tu să pleci.
— Oricum, dracu’ să te ia, a zis el şi s-a dus să
se culce în altă parte.
Poate că în noaptea aia s-a întors să se culce
în cămăruţa lui din rue Descartes sau a dormit
pe banca lungă de la parter, din sala de dans. Nu
ştiu. Nu s-a întors până a doua zi după prânz,
când a venit să-şi facă bagajele şi să se
pregătească. S-a învârtit prin apartament,
îngrămădind lucruri într-o geantă, adunându-şi
carnetele de notiţe.
— Deci de-asta-mi eşti?
Eu stăteam la geam, privind în gol.
— Ştii, ai zis că niciodată n-o să te porţi aşa.
Avea dreptate. Jurasem iar şi iar că niciodată
n-aveam să-l stânjenesc în munca lui, mai ales că
eram abia la început, când consideram cariera
lui ca fiind şi a mea şi credeam că era rolul, ba
chiar destinul meu să-l ajut să-şi croiască un
drum. Dar înţelegeam din ce în ce mai bine că nu
ştiusem exact ce însemnau acele promisiuni. Pe
undeva aş fi vrut să fie şi el la fel de nefericit ca
mine. Poate că atunci ar fi cedat şi ar fi rămas
acasă.
Dar n-a rămas. Nu ne-am vorbit şi nu ne-am
atins timp de trei zile, iar când a plecat în sfârşit,
pe 25 septembrie, era atât de jignit şi de furios,
încât aproape că nu suportam să-l văd. Am stat
în prag şi m-am uitat la el cum se lupta cu
bagajele pe scări. Aproape ajunsese jos când a
scăpat geanta în care era Corona lui. A căzut
tare, izbindu-se cu un zăngănit înfiorător, apoi a
mai căzut o dată. Furios, el i-a tras un picior,
apoi a ridicat-o. Când a ajuns jos, a lovit şi uşa cu
piciorul, apoi nu s-a mai auzit nimic.
18
O fi malaria care erupe prin chinină, pentru
că totul e ciudat de galben. Drumul e lung şi
colorat într-un ocru tare, opac, iar munţii din
depărtare sunt mai închişi la culoare. Se vede un
râu, Mariţa, care curge umflat şi năvalnic pentru
că plouă de cinci zile şi ploaia e tot galbenă.
N-a mai dormit ca lumea de când a plecat de
la Paris şi de-asta se mişcă şi mai greu prin
ploaie. Nici ploaia, nici mersul n-o să se termine
niciodată. Coloane de refugiaţi năvălesc şi se
revarsă pe drumul spre Karagaci. Şi-au încărcat
căruţele cu toate lucrurile de care nu s-au putut
despărţi, aceia dintre ei care aveau căruţe, iar
restul poartă boccele în spinare şi duc în braţe
alte boccele sau copii. Copiii duc şi ei ce pot şi
plâng când îi biruie oboseala sau frica. Toată
lumea e speriată şi udă şi ploaia cade neîncetat.
El a venit să relateze de la faţa locului,
înţelege asta, aşa că se străduieşte să vadă tot şi
să nu-şi ferească niciodată privirea, deşi vede
multe lucruri care-i întorc stomacul pe dos. E
prima oară când simte gustul războiului de când
el însuşi a fost într-un război şi numai atât a fost
de-ajuns ca să-i provoace un tremur cumplit în 
primele două zile. Acum, tremurul a trecut. L-a
înăbuşit şi poate face ceea ce a venit să facă.
Pe drumul spre Karagaci, stă de vorbă cu
mulţi dintre cei fugiţi din Smirna, care văzuseră
incendiile de acolo şi lucruri şi mai rele. Un
bărbat foarte roşu la faţă îşi văzuse sora fugind
pe malul apei, urlând, cuprinsă toată de flăcări,
până la ultimul fir de păr. Alt bărbat are un braţ
pansat tot, până la umăr, cu un bandaj îmbibat şi
împuţit, şi chiar şi prin ploaie se simte mirosul
cangrenei, un miros dulceag ca de migdale
prăjite. Bărbatul vorbeşte ajutat de un traducător
şi spune că stătuse ascuns sub pilonii cheiului la
Smirna, aproape o zi şi o noapte, cu apa
ajungându-i uneori până la piept. Se tăiase la
mână şi la braţ în scoicile de la baza pilonilor
când venise fluxul şi-l împinsese în cochiliile tari.
— Ne căutau cu reflectoarele în port, spune
omul. Şi n-ai fi vrut să vezi toate Lucrurile care
pluteau acolo, pe lângă tine.
Până la urmă ieşise din apă, îşi regăsise
familia şi plecase la drum, ca atâţia alţii. Avea
mai multe tăieturi adânci, dar nu sângera.
Crezuse că sarea avea să-i vindece rănile şi că navea
nevoie de doctor ca să se facă bine.
— După cum vezi, bine nu mi-e, spune
bărbatul prin gura traducătorului şi-şi vede de
drum.
— Da, se vede de la o poştă, zice Ernest.
Merg pe lângă o căruţă trasă de un singur
bou uriaş, pe care ploaia curge şiroaie, iar în
căruţă soţia omului e în chinurile facerii.
Aşternutul din căruţă e ud leoarcă şi mai e o
pătură pe post de paravan, din care picură apă,
cu care doi dintre copiii ei o acoperă în timp ce ea
se opinteşte. O femeie bătrână se ghemuieşte
între genunchii ei, în timp ce copiii încearcă să se
uite în altă parte, iar lui Ernest i se face rău
văzând scena şi auzindu-i ţipetele, care nu vor
înceta până nu se va naşte copilul, şi poate că nici
măcar atunci.
Bărbatul merge mai departe, privind înainte
prin ploaie şi spune:
— Soţia mea ştie că sunt un laş. M-am ascuns
sub piloni. Voiam să-i părăsesc pe toţi.
Ernest dă din cap şi ridică ochii, văzând că
ajunseseră la un pod peste râu, o construcţie din
lemn, care pare lunecoasă, dar solidă cu toată
greutatea care o apasă, căruţe, boi şi cămile, o
îmbulzeală de trupuri care nu avansează, dar nici 
nu dau înapoi.
În depărtare, peste capetele furnicarului de
fiinţe vii, vede delicatele turnuri albe ale unei
moschei, minarete înălţându-se din nămolul
galben, desprinse de realitatea acută a lucrurilor
care se întâmplă pe drumul ăsta, noroiul, şi
ţipetele, şi laşitatea, şi ploaia. În buzunarul hainei
are un carneţel albastru îndoit şi două creioane.
Hârtia e îmbibată de apă, îşi dă seama fără să
verifice, dar oricum n-ar putea scrie nimic din
toate astea. O să trimită diseară o relatare de la
hotel, dacă nu l-o fi luat ploaia. Deocamdată nu-i
rămâne decât să se străduiască să vadă tot, să nu
tremure şi să nu-şi ferească privirea.
A trecut o săptămână, dar lui i se pare că e
aici de când se ştie. Asta-i unul dintre efectele
războiului. Tot ce vezi sfârşeşte prin a se substitui
clipelor şi oamenilor din viaţa ta de dinainte,
până ajungi să uiţi de ce contaseră pentru tine. Nare
importanţă dacă eşti sau nu soldat. Efectul e
acelaşi.
Doarme într-un pat de campanie într-un hotel
din Adrianopol, învelit cu o pătură murdară şi
plin de răni de la păduchi. Îşi petrece zilele stând
de vorbă cu refugiaţii, scriind şi trimiţând relatări 
către Star şi INS, sub pseudonimul John Hadley.
Uneori e atât de obosit, că trimite acelaşi reportaj
de două ori. Nici că-i pasă; n-au decât să-l dea
afară. Dar mai întâi ar trebui să-l găsească, or el
nu-i nicăieri.
Când se înnoptează intră într-un bar unde o
armeancă foarte negricioasă, cu cearcăne adânci
sub ochi, poartă o rochie colorată, legată în talie.
Îi ghiceşte forma sânilor pe sub material, vrea s-o
atingă şi totul devine foarte simplu. Se apropie un
alt bărbat, un soldat englez, care-şi pune mâinile
pe talia fetei şi ea zâmbeşte. Atunci, Ernest se
repede şi-i trage un pumn soldatului. Nu avusese
neapărat de gând să facă asta. Ştie doar că
trebuie să acţioneze dacă vrea fata. Ele nu vin
niciodată singure la tine şi de ce ţi-ai dori să vină?
Îşi simte pumnul în contact cu falca soldatului şi
falca dislocându-se. El unul încă nu simte nimic.
Soldatul cade într-un genunchi, apoi se ridică
iute, cu ochii foarte mari şi strălucitori. Loveşte,
dar nu suficient de repede şi de jos. De data asta,
Ernest îl pocneşte în stomac şi simte răsuflarea
omului risipindu-se pe lângă mâna lui.
Fata spune ceva de neînţeles pentru el, dar
care aduce a „Destul”. El o ia de mână şi pleacă 
împreună. Afară aşteaptă un taxi şi se duc în
camera ei fară să-şi spună nimic. Înăuntru, ea îşi
desface rochia, apoi întinde mâna spre cureaua
lui. El îi dă mâinile la o parte. O să facă totul
singur, chiar dacă mâna dreaptă îi sângerează. Se
aşază pe un scăunel de lemn şi o trage peste el,
simţind-o cum îl călăreşte, aspră şi catifelată. El
este cel care o mişcă pe ea, ca pe o păpuşă, şi ştie
că aşa trebuie să fie pentru că aşa simte că n-o să
moară, măcar în noaptea asta. Geme când se
termină, şi prima oară se termină repede.
Rămâne cu ea în patul ei murdar, iar de
dimineaţă îi lasă adresa de la hotelul lui pe o
foaie de caiet şi doi dolari americani. Nu se
aşteaptă s-o mai vadă vreodată, dar nici n-ar
avea nimic împotrivă. Mai are bani de cheltuit şi
poate că dacă s-ar mai vedea cu ea n-ar mai fi
atât de scârbit ca acum şi poate că ar fi mai bine
şi poate că s-ar putea repara ceva.
Iese în stradă, unde e încă foarte devreme şi
răcoare şi n-a început încă să plouă iar. Se
întoarce la hotel gândindu-se: Acum chiar că ai
comis-o, nu? E prea târziu ca să repari ceva şi,
oricum, nici nu vrei. Va trebui să-ţi aminteşti de
asta mai târziu, când o să-ţi vezi soţia şi-o să-ţi 
vină să mori pentru că ai rănit-o. Nu uita că
nimeni nu te-a silit să faci nimic. Întotdeauna tu
eşti cel care face totul, nu altcineva, şi numai
pentru asta şi tot n-ar trebui să ai regrete.
Acum plouă iar, o burniţă rară care-i
pătrunde prin materialul pantalonilor şi cămăşii.
Clădirile scunde par să înainteze spre el pe
drumul noroios şi are iar acelaşi gând foarte clar
că altă lume nu există. Ce importanţă are că ştii
că soţia ta ar muri dac-ar afla c-ai fost cu alta,
dacă n-ai soţie? N-ai nici Parisul şi nimic altceva.
N-ai decât să te mai vezi cu fata negricioasă. N-ai
decât să te distrugi şi să te umpli de silă pentru
tot ce faci, pentru că nu există altă lume în afară
de asta.
19
După ce a plecat el, m-am simţit tristă şi
vinovată şi m-a apucat imediat ciuda pe mine
însămi. M-am uitat la sticla de whisky de pe raft
şi chiar am ţinut-o în mână câteva clipe, apoi am
pus-o la loc. Nu înainte de prânz. Aşa n-aveam
cum s-o scot la capăt. Mi-am făcut aşadar o
cafea, am curăţat o portocală şi am încercat să 
nu mă gândesc la el, care probabil că acum era în
tren. Drumul avea să dureze pe puţin două zile,
după care urma să pătrundă în altă lume, şi-ncă
una periculoasă. Nu-mi rămânea decât să sper
că o să-i fie bine, că firul care ne unea era
suficient de trainic ca să reziste răului făcut.
În afară de două cărţi poştale mâzgălite în
grabă, trimise înainte să treacă graniţa în Turcia,
n-am ştiut nimic de Ernest cât a fost plecat, şi
pentru asta am dat vina pe telegraf, căci refuzam
să-mi închipui ce altceva ar fi putut însemna
tăcerea lui. I-am citit primul articol din Star
după două săptămâni, când a sosit, dar dacă mă
gândeam prea direct la ce se întâmpla acolo – nu
doar violenţă, ci şi boală, din câte se părea,
holeră şi malarie de amploare epidemică – mai
rău îmi făceam, aşa că am ars ziarul şi am ieşit la
plimbare.
Marie Cocotte venea în fiecare după-amiază.
— Trebuie să vă daţi jos din pat, îmi spunea,
aducându-mi un şorţ să mi-l pun peste halat.
Pregăteam împreună boeuf bourguignon,
blanquette de veau şi cassoulet şi totul era
delicios, doar că nu reuşeam să înghit nimic.
Lewis Galantière a venit în vizită, s-a aşezat 
la oribila masă din sufragerie şi a încercat să mă
ia târâş la Michaud’s.
— Se pare că James Joyce ar mai fi făcut şase
copii numai săptămâna asta. Sunt cu toţii acolo,
înfulecând ditamai berbecul şi împroşcând lapte
pe nări. Să-mi spui tu mie că nu vrei să vezi aşa
ceva cu ochii tăi.
M-am silit să zâmbesc, apoi m-am îmbrăcat,
punându-mi mantoul şi pantofii mei cel mai
puţin demodaţi.
— Dar hai să mergem, totuşi, la colţ, am zis
eu. Fără Michaud’s în seara asta, da?
— Sunt sluga dumitale prea-plecată,
Madame.
N-am vorbit cu Lewis şi nici cu altcineva
despre cât de rău se degradaseră lucrurile între
noi. Îmi era prea ruşine. Dimineţile scriam
scrisori în care minţeam, spunându-le lui Grace
şi doctorului Hemingway că totul era bine şi
frumos. Povesteam cât de bine îi mergea lui
Ernest la Star, cât de promiţătoare se anunţa a fi
cariera lui. Nu pomeneam că de curând hotărâse
să rupă contractul de exclusivitate cu ei şi să
furnizeze articole sub pseudonim pentru
International News Service. Toate astea fuseseră 
negociate în secret şi presupuneau să mintă şi să
fie lunecos când ceva trimis la INS apărea
înainte de reportajele lui „în exclusivitate”
pentru Star, dar el zicea că merită, pentru bani.
Avea să se descurce el cu propria-i conştiinţă.
Mie îmi era mai greu să accept această
înşelăciune, pentru că părea să sugereze ceva
mai serios. Că se zbătea mereu pentru cauza lui,
indiferent cât îl costa asta.
Dar nu ajungeam nicăieri dacă gândeam aşa.
De fapt, ajungeam înapoi la whisky, aşa că am
lăsat deoparte gândurile împreună cu teancul de
scrisori şi m-am dus la Musée du Luxembourg,
să văd Monet-urile. Am stat şi m-am uitat la
nuferii lui cei mai luminoşi şi la minunatul violet
al apei şi am încercat să nu mai văd absolut
nimic altceva.
La începutul lui octombrie, la primele ore ale
dimineţii, Ernest a coborât din tren la Gare de
Lyon cu un aer rătăcit, de parcă s-ar fi întors de
la o bătălie cruntă. Era slăbit, epuizat şi febril
din cauza malariei. Slăbise zece kilograme pe
puţin şi era cât pe ce să nu-l recunosc. A venit la
mine şi mi s-a prăbuşit în braţe, apoi ne-am dus 
acasă, unde a stat aplecat deasupra chiuvetei şi
m-a lăsat să-i spăl cu şampon părul, care colcăia
de păduchi.
— Îmi pare aşa de rău pentru tot, Tatie, i-am
spus când a închis ochii.
— Hai să nu vorbim despre asta. Acum nu
mai contează.
Am luat foarfeca şi l-am tuns foarte scurt,
apoi am curăţat păduchii rămaşi unul câte unul,
aducând o veioză ca să văd tot. Apoi l-am masat
pe tot corpul cu cremă şi l-am ajutat să se culce
în aşternuturi noi, curate, unde a dormit
douăzeci şi patru de ore. Când s-a trezit, i-am
adus ouă, pâine prăjită, şuncă şi muştar, iar el a
mâncat recunoscător tot, după care s-a culcat
iar.
Nu s-a dat jos din pat o săptămână întreagă
şi câteodată mă uitam la el cum doarme şi-mi
dădeam seama, după expresia lui, că suferise în
feluri despre care nu va putea vorbi multă
vreme de-acum încolo. Ruptura dintre noi
fusese groaznică, la fel şi tăcerea lui, dar toate
păleau pe lângă experienţa lui din Turcia. Şi
poate că într-adevăr nu conta, cum spusese el.
Se întorsese acasă şi eram din nou împreună şi 
poate că avea să fie bine dacă nu ne gândeam la
asta şi nu-i dădeam apă la moară.
După o săptămână, s-a putut da jos din pat, sa
spălat, s-a îmbrăcat şi aproape că se simţea în
stare de vizite la prieteni. S-a dus la geanta de
voiaj şi a dat la o parte carnetele de notiţe ca să
scoată cadourile învelite în hârtie de ziar şi în
mai multe cârpe. Mie îmi adusese o sticluţă de
ulei de trandafir şi un colier masiv de chihlimbar
cu nişte pietre mari, brute, coral negru şi argint.
— E absolut splendid, am spus, cu colierul în
mână.
— A fost al unui diplomat rus de rang foarte
înalt, care a ajuns chelner.
— Sper că i-ai dat bani grei pe el.
— Da, şi l-am mai şi îmbătat criţă, a zis
Ernest, care-şi revenise aproape complet.
Am aşteptat să mai spună ceva despre toate
astea, dar el s-a mulţumit să se aşeze la masă şi
să ceară ziarele.
Ştiam că mă iubeşte iar; era vizibil.
Indiferent ce simţiserăm sau gândiserăm unul
despre celălalt în săptămânile în care fuseserăm
despărţiţi, perioada aia se încheiase. Am deschis
sticluţa cu ulei de trandafiri, care avea o nuanţă 
intensă de galben şi mirosea a trandafiri
adevăraţi, o minune. Cumva, fără a căuta sau a-i
alipi cuvinte care să-l descrie, următorul capitol
al poveştii noastre începuse.
20
— Ia-o mai uşor, a zis Ernest. Ştii că-i dai
drumul diavolului pe uşă.
— Zău?
— O ştii prea bine.
— Atunci lasă-l să vină, numai să vină aşa,
tot sub formă de abur verde.
Eram la Select cu Pound şi Dorothy, căreia ne
obişnuiserăm să-i spunem Shakespear. Pound
tocmai devenise editorul-şef al unei noi edituri
care se numea Three Mountains şi era interesat
să publice din scrierile lui Ernest. Eram cu toţii
foarte binedispuşi în acea seară şi avusesem de
gând să beau un singur pahar de absint, ca să
sărbătorim.
— Trebuie s-o iei mai încet, a zis Pound.
— Chiar trebuie? am zis eu, dar el nici vorbă
să mi se adreseze mie, ci chelnerului care turna
apă peste un cub de zahăr în băutura care, dintr-
un galben-verzui grozav de limpede, se făcea de
un alburiu tulbure pe măsură ce apa picura
peste ea. Absintul era ilegal în Franţa şi asta de
câţiva ani buni. La fel şi opiul, dar amândouă se
găseau peste tot la Paris, dacă ştiai unde să cauţi.
Adoram gustul delicat de lemn dulce şi ritualul
cubului de zahăr şi al lingurii speciale, cu
perforaţii, care forma picături, picături de zahăr.
Chelnerul nostru îl executa minunat, după
părerea mea, dar Pound i-a smuls energic carafa,
preluând controlul.
— Eşti beat, dragă, i-a spus Shakespear pe
tonul ei şoptit, manierat.
— Încerc să mi te închipui beată, i-a zis
Ernest. Pun pariu că nu dai pe lângă nicio
picătură.
Ea a râs.
— Asta pentru că niciodată nu mă ating de
absint.
— E doar lemn dulce cu fum, am zis eu.
— Mâine o să-ţi doreşti tu să fie doar atât, a
zis Ernest.
— Poate, dar pe moment face ca totul să pară
mai uşor, nu?
— Da, aşa e, a zis Ernest, atingându-şi 
paharul de al meu. Aşa că bea-l şi la naiba cu
ziua de mâine.
— Bravo, bravo, a zis Pound aplecându-se în
faţă în haina lui boţită de tweed şi punându-şi
coatele pe masă. Îmi era din ce în ce mai
simpatic – dar toată lumea îmi era simpatică. Mi
se năzărise că era posibil să mă fi îndrăgostit de
chelnerul nostru. Avea aşa o mustaţă drăgălaşă,
neceruită, curată şi proaspătă ca florile. Îmi
venea s-o ating sau s-o mănânc.
— Ar trebui să-ţi laşi şi tu mustaţa aşa, i-am
zis lui Ernest, arătând cu degetul deloc discret.
— Dar mi-am lăsat-o, dragă. E fix aşa.
L-am privit drept în faţă.
— Aşa e, am zis eu. Unde-ai fost? Şi am râs cu
toţii.
Mai târziu, când ne-am mutat la Dôme,
Pound a început să vorbească despre State.
— N-o să mă întorc niciodată în Middle West,
spunea el. De fapt, mă dezic de el. E plin de
închipuiţi şi de idioţi în Indiana.
— O, vechea poveste, a zis Shakespear cu
şoapta ei perfectă, gravă.
M-am uitat în oglinda lungă, afumată, şi miam
atins faţa, apoi am atins sticla.
— Nu simt nimic, i-am zis lui Ernest. Nu-i aşa
că e minunat?
— Mai ia unul, Tatie, a zis Ernest. Eşti foarte
frumoasă.
Shakespear ne-a zâmbit cu gura ei arcuită,
iar ochii îi zâmbeau şi ei.
— Ia uită-te la porumbeii noştri, drăguţii de
ei, i-a zis lui Pound.
— Indiana a fost întotdeauna un pustiu
intelectual, ascultaţi-mă pe mine, a zis el, apoi a
suflat un rotocol de fum care s-a rotit înainte să
fie înghiţit de masa de fum, nimbul albastru care
făcea toate lucrurile din jur să se amestece şi să
se vadă ca prin ceaţă. Şi pe care-l inspiram şi-l
expiram cu toţii.
— Pretenţii de morală, altceva n-au, a
continuat el. N-ai altceva de care să te agăţi. Nu
făceam mare brânză când predam la Wabash.
Despre ce-ar fi vrut să le perorez tinereii ăia cu
ştiuleţi de porumb între urechi? Categoric nu
despre Yeats. Nu despre poezie.
— Actriţa a fost o mică poezie, a spus
Shakespear.
— Cei mai formidabili genunchi pe care i-am
văzut la o femeie, a zis Pound.
— Mai zi, a zis Ernest. Mi se face foame.
— În seara aia ploua – în Indiana plouă tot
timpul, intelectualiceşte vorbind, v-aţi prins – şi
actriţa… cum o chema?
— Bertha, a zis Shakespear.
— Nu Camille? a întrebat Ernest.
— Nu, nu. Nu era tuberculoasă4. Pur şi
simplu nu voia să-şi ude părul. Avea un păr
superb. Îi propusesem să ieşim în oraş, la cină,
dar a intervenit problema asta cu umezeala.
— Una dintre problemele mele preferate, a
zis Ernest.
Toată lumea a râs, după care Ernest a zis:
— Când s-a aflat că am invitat-o la mine în
cameră, ai fi zis că am omorât fata, şi nu c-am
fript un pui.
— Bietul Ezra, a zis Shakespear. A doua zi lau
dat afară.
— Ba niciun biet Ezra. Altfel tot în Indiana aş
fi şi acum, predând poezie unor ştiuleţi.
— Şi frigând din când în când câte un pui, am
zis eu.

4 Aluzie la personajul din Dama cu camelii, de Alexandre Dumas, o
curtezană bolnavă de tuberculoză.
— Nici măcar puiul nu te scapă de Indiana, a
zis Ezra.
Mai târziu în aceeaşi seară, după ce
renunţaserăm la Dôme în favoarea Ritzului,
Ernest şi Pound au început o discuţie aprinsă
despre meritele lui Tristan Tzara. Pound credea
că suprarealiştii aveau oarecare şanse să ajungă
undeva, asta dacă reuşeau să rămână adormiţi
suficient timp. Ernest considera că erau nişte
idioţi şi că n-ar fi stricat să se trezească, pentru
ca toată lumea să-şi vadă mai departe de treabă.
— Mă adormiţi cu discuţiile voastre, a zis
Shakespear, după care ne-am mutat amândouă
în celălalt capăt al sălii, aşezându-ne la o măsuţă.
— Tu şi cu Hem sunteţi într-adevăr superbi
împreună, a zis ea.
— Da? De o oră beam numai apă caldă şi în
sfârşit începusem să-mi simt limba.
— Mă întreb cum faci să ţi se întâmple. La
iubire mă refer. Şi-a atins buclele, care se
păstraseră mătăsoase şi perfecte.
— Tu nu ai asta cu Pound?
— O, nu. A râs, pufăind uşor. Dar ce-i al
nostru e al nostru.
— Nu sunt sigură că te înţeleg.
— Nici eu nu sunt sigură. A râs cu un râs
amar, apoi a tăcut, amestecându-şi băutura.
Vremea a devenit splendidă în acea toamnă
şi, deşi ştiam că anotimpul rece şi umed avea să
înceapă cât de curând, ne bucuram intens de
ceea ce aveam şi ne simţeam puternici şi fericiţi.
Ernest lucra cu spor la romanul lui cu Nick
Adams şi la noile povestiri şi vedea atât de
limpede cărţile în care aveau să se transforme,
încât era aproape ca şi cum ar fi existat deja deadevăratelea.
Toată lumea din cercul nostru
credea că avea să dea lovitura şi că era doar o
chestiune de timp.
— Tu faci ceva nou, i-a spus într-o zi Pound,
în garsoniera lui. Să nu uiţi asta când o să
înceapă să doară.
— Aşteptarea, doar asta mă doare.
— Aşteptarea te ajută să le distilezi pe toate.
Asta-i esenţial, iar durerea ajută la toate câte o
să vină.
Ernest a pus sfatul ăsta în buzunar, la
păstrare, aşa cum făcea cu tot ce spunea Pound.
În curând, lumina străzilor în după-amiezile
târzii a început să se transforme, subţiindu-se şi 
pălind, şi am început să ne întrebăm dacă eram
în stare să înfruntăm iarna cea lungă.
— M-am tot gândit să-i scriu lui Agnes, mi-a
spus Ernest într-o seară. Îmi stă pe cap de când
am fost la Milano. Te deranjează?
— Nu ştiu. Ce urmăreşti cu asta?
— Nimic. Vreau doar să ştie că sunt fericit şi
că mă gândesc la ea.
— Şi că începi să ai o carieră exact aşa cum
spuneai.
El a zâmbit.
— Asta-i numai cireaşa de pe tort.
— Trimite scrisoarea aia.
— Da, a zis el. Am trimis-o deja.
Am simţit o scânteie de gelozie.
— Erai chiar atât de sigur că n-o să mă
deranjeze?
— Poate. Dar, dacă te-ar fi deranjat, ştiam că
te pot convinge că nu-i nimic rău în asta. Oricum,
e doar o scrisoare, iar noi ne avem unul pe
celălalt.
— Aşa a zis şi Shakespear în seara aia.
— Shakespear? Ce ştie ea despre dragoste?
— Poate mai multe decât noi, pentru că ea no
are. Nu e în vâltoarea ei.
— De-aia nu pot scrie acum despre Paris,
pentru că e peste tot.
— Aşa că scrii despre Michigan.
— Îl simt atât de aproape. De parcă niciodată
n-aş putea să-l pierd. Tocmai recitise ce lucrase
peste zi dintr-un caiet aşezat în faţa lui, pe masă.
Stătea cu o mână pe paginile lui, cu degetele
lunecând uşor peste frazele mult înclinate.
— Dar nu e doar adevăratul Michigan. Îl mai
şi inventez, şi asta-i partea cea mai frumoasă.
Pe masa lui de scris fixase o hartă albastrudeschis
cu nordul Michiganului, pe care apăreau
toate locurile importante – Horton Bay,
Petoskey, Walloon Lake, Charlevoix –, exact
locurile unde se întâmplaseră lucruri
importante pentru el, pentru Ernest, dar şi
pentru Nick Adams. Ernest şi Nick nu erau unul
şi acelaşi, dar amândoi ştiau cam aceleaşi
lucruri, cum ar fi când şi unde să găsească
lăcuste pentru pescuit, grele de rouă, cum se
mişca apa şi ce-ţi spunea asta despre locul unde
se aflau păstrăvii. Ştiau despre
bombardamentele din miez de noapte şi cum
era să vezi un loc drag ars din temelii, plin de
gropi şi schimbat. Mintea lui Nick nu era tocmai 
întreagă şi simţeai presiunea crescând înăuntrul
lui, într-o povestire ca Marele râu cu două inimi,
chiar dacă Ernest nu-l punea niciodată în
situaţia de a o înfrunta direct sau de a-i da un
nume.
— Ador povestirile tale despre Michigan, am
spus eu.
El m-a privit cu ochii mijiţi, peste masă, la
lumina lămpii.
— Vorbeşti serios?
— Da, bineînţeles.
— Uneori mă întreb dacă tu chiar vrei să
scriu. Cred că te face să te simţi singură.
— Nu scrisul tău mă face să mă simt singură,
ci faptul că pleci. De atâta vreme nici măcar n-ai
mai încercat să scrii aici, acasă. Poate că acum ar
fi fezabil şi aş putea să te văd. N-aş vorbi cu tine
şi nu te-aş deranja.
— Ştii că trebuie să plec ca să-mi iasă
lucrurile. A închis caietul şi a pus creionul
deasupra, rostogolindu-l înainte şi înapoi cu
vârfurile degetelor. Trebuie să fiu singur ca să
mă urnesc, dar dac-aş fi într-adevăr singur nici
aşa n-ar fi bine. Simt nevoia să plec de aici, apoi
să mă întorc şi să vorbesc cu tine. Ca să iasă ceva 
adevărat, durabil. Pricepi ce zic?
— Cred că da. M-am apropiat pe la spate şi
mi-am pus capul pe umărul lui, frecându-mi faţa
de gâtul lui. Dar adevărul e că, de fapt, nu
pricepeam. Iar el ştia asta.
— Poate că nimeni nu poate şti ce simte
celălalt.
Mi-am îndreptat ţinuta şi m-am dus la geam,
unde ploaia curgea şiroaie, băltind pe pervaz.
— Eu mă străduiesc.
— Şi eu, a zis el.
Am oftat.
— Cred c-o să plouă toată ziua.
— Nu-ţi face iluzii. O să plouă o lună
întreagă.
— Poate că nu, totuşi.
Mi-a zâmbit.
— Bine, Micule. Poate că nu.
21
Era în 1922, în preajma Zilei Recunoştinţei,
când Star l-a trimis pe Ernest să relateze de la o
conferinţă de pace din Lausanne unde avea să se
tranşeze conflictul teritorial dintre Grecia şi 
Turcia, chestiune care declanşase cumplitul
episod de la Smirna şi din cauza căreia oamenii
se tot măcelăriseră reciproc timp de aproape
trei ani. Nu mi-a scăpat agitaţia lui Ernest când a
sosit telegrama. Aproape că n-o putea deschide
şi ştiam de ce. N-am fi suportat încă o ceartă ca
cea de data trecută. Probabil că nu i-am fi
supravieţuit.
— Lausanne, a zis el într-un sfârşit. Bani
avem. O să vii şi tu.
— Nu-i nevoie, am zis eu. Pot să stau
cuminte.
— Nu, a zis el. Vreau să vii cu mine.
Am fost uşurată că insistase şi am acceptat
să vin – dar când să ne pregătim de plecare, eu
am căzut bolnavă la pat, cu capul greu şi
migrene. Nu puteam mânca nimic, că vomitam.
Ne-am înţeles să plece singur şi să vin şi eu când
aveam să fiu în stare să călătoresc. Vechea mea
prietenă Letitia Parker din St. Louis urma să
treacă din întâmplare prin Paris chiar în acea
perioadă, şi spusese că voia să mă viziteze zilnic
şi să aibă grijă de mine în lipsa lui Ernest. N-avea
să semene deloc cu plecarea lui în Turcia, nici
măcar cu Genova.
Când m-am întremat îndeajuns ca să plec la
el, era început de decembrie. Mi-am făcut
bucuroasă bagajele, ştiind că, după ce conferinţa
se va fi încheiat şi munca de reporter la fel, avea
să ne aştepte o lungă vacanţă de schi la Chamby,
aveam să petrecem acolo Crăciunul, cu Chink,
apoi să plecăm în Italia şi Spania. Una peste alta,
urma să fim departe de Paris timp de patru luni
şi de-abia aşteptam să-mi iau un lung şi plăcut
răgaz departe de frig şi umezeală. Zăcusem în
pat o săptămână şi nu eram convinsă că o să am
energie să schiez, dar aveam să fac pe dracu-n
patru ca să încerc.
În afară de planurile de călătorie pe care ni le
tot trimiteam unul altuia, Ernest mai telegrafiase
şi ca să-mi spună că Lincoln Steffens, unul dintre
ziariştii pe care-i cunoscuse la Genova, se afla la
Lausanne şi era profund impresionat de
reportajele lui. Voia să se uite peste absolut
toate scrierile lui Ernest de până atunci, doar că
n-avea la el decât una singură, Bătrânul meu, o
povestire despre un băiat şi tatăl lui, un jocheu
în mizerie. Steffens găsise că povestirea era
minunată şi o comparase cu Sherwood
Anderson. Lui Ernest nu-i plăcea să fie comparat 
cu nimeni, ba pe undeva era parcă şi mai rău că
era vorba de Anderson, un prieten şi un
protector al lui, dar partea bună era că Steffens
se oferise să trimită povestirea unui prieten,
redactor la Cosmopolitan. Până atunci, Ernest
publicase o singură povestire, într-o mică
revistă culturală din New Orleans care ne numea
Double Dealer. Asta era tot, în afară de
promisiunea lui Pound de a-i publica ceva la
Three Mountains. Asta suna mult mai
promiţător, chiar entuziasmant.
În timp ce-mi puneam lucrurile în
geamantanul cel mare, m-am gândit că urma să
lipsim mult timp şi că Ernest avea să fie tare
nerăbdător să se întoarcă la povestirile şi la
romanul lui. Era de la sine înţeles că şi-ar fi dorit
să-i arate lui Steffens şi alte scrieri, aşa că m-am
dus în sufragerie, la dulapul unde-şi ţinea Ernest
manuscrisele. Le-am strâns pe toate şi le-am pus
într-o mică valiză. Avea să fie surpriza mea
pentru el şi am plecat spre Gare de Lyon
îmbătată de gândul ăsta.
Gara era aglomerată, dar aşa era de când o
ştiam. Hamalii abia se strecurau în uniformele
lor roşii – pe lângă băncile din lemn ceruit, 
palmierii ornamentali şi călătorii bine îmbrăcaţi
nerăbdători să se întoarcă acasă sau să plece
departe. Dimineaţă urma să-l regăsesc pe Ernest
şi totul avea să fie bine şi ăsta a fost singurul
meu gând în timp ce străbăteam gara şi-i
predam unui hamal bagajele. El m-a ajutat să urc
în tren, a pus valiza cea mare, în care erau
hainele mele, în suportul de sus, şi pe cea mică
sub banchetă, să-mi fie la îndemână. Trenul era
aproape gol. Mai era jumătate de oră până la
plecare, aşa că m-am dus să-mi dezmorţesc
picioarele şi să cumpăr un ziar. M-am strecurat
prin gară, pe lângă vânzătorii de mere, brânză şi
apă Evian, pe lângă pernele şi păturile de
închiriat, sendvişurile calde, la pachet, şi
sticluţele cu coniac. Când conductorul a anunţat
plecarea, am dat fuga la tren odată cu puhoiul de
călători şi mi-am regăsit compartimentul
neschimbat. În afară de mica mea valiză.
Nu era sub banchetă. N-o vedeam nicăieri.
Panicată, l-am chemat pe conductor.
— Pot să vă ajut cu ceva? m-a întrebat vecina
mea de compartiment în timp ce-l aşteptam să
apară. Era o americancă de vârstă mijlocie, care
părea să călătorească singură. Pot să vă 
împrumut ceva de îmbrăcat de la mine.
— Nu-s haine! am ţipat, iar biata femeie mi-a
întors spatele, îngrozită pe bună dreptate. Când
a sosit în sfârşit conductorul, nici el n-a dat
semne că ar fi înţeles. Nu mă puteam opri din
plâns atât cât să găsesc cuvintele potrivite în
franceza mea jalnică. Într-un final, omul a
chemat doi poliţişti francezi, care m-au coborât
din tren şi m-au luat la întrebări în timp ce toată
lumea se holba la noi. Mi-au cerut actele, pe care
unul din ei le-a cercetat cât timp celălalt îmi
cerea să descriu în amănunt valiza şi tot ce
făcusem.
— Era valiza dumneavoastră?
— A soţului meu.
— Domnul e în tren?
— Nu, e în Elveţia. Voiam să i-o duc. E munca
lui. Trei ani de muncă, moment în care mi-am
pierdut şi ultima rămăşiţă de calm. Simţeam că
mi se face rău de la groaza care creştea în mine.
— De ce staţi aici şi mă luaţi pe mine la
întrebări? Glasul îmi devenise strident. Ne
scapă! Probabil că a ajuns deja departe!
— Soţul dumneavoastră, Madame?
— Hoţul, idiotule!
— Nu vă putem ajuta dacă faceţi istericale,
Madame.
— Vă rog. Simţeam că-mi pierd minţile. Vă
rog numai să căutaţi în tren. Căutaţi în gară.
— Puteţi estima valoarea valizei şi a
conţinutului ei?
— Nu ştiu, am zis ca prin ceaţă. E munca lui.
— Da, ne-aţi spus. O să facem tot ce se poate.
Şi cei doi bărbaţi s-au îndepărtat prompt.
Conductorul a acceptat să ţină pe loc trenul
încă zece minute, ca poliţia să îşi poată
desfăşură căutările. Au străbătut trenul de la un
capăt la altul, întrebând călătorii dacă văzuseră
valiza. N-am crezut nicio clipă că cel care o
furase era încă în tren. În mod evident, fusese un
hoţ de buzunare ordinar, care văzuse o ocazie şi
profitase de ea, sperând să dea peste lucruri de
valoare. În loc de asta însă, înăuntru erau
absolut toate ideile şi propoziţiile la care se
trudise Ernest de când eram la Paris şi chiar
mult înainte, povestirile şi schiţele din Chicago,
până la ultima poezie, până la ultimul fragment.
El nu arunca niciodată nimic şi totul fusese
acolo.
Cei doi poliţişti au coborât din tren cu mâna 
goală.
— Deocamdată nimic, Madame, a zis unul din
ei. O să mai căutăm, dar dacă mai aveţi de gând
să plecaţi în Elveţia, vă sfătuiesc să urcaţi în
vagonul dumneavoastră.
Le-am lăsat adresa noastră şi numărul de
telefon de la sala de dans, pentru că noi nu
aveam telefon în apartament, dar nu-mi făceam
mari speranţe că eforturile lor aveau să fie
încununate de succes. Parisul era mare şi
trecuse prea mult timp. Mi-l închipuiam pe hoţ
dând fuga într-un gang pustiu, deschizând valiza
şi închizând-o imediat la loc. Probabil că o lăsase
chiar acolo sau o aruncase într-un maldăr de
gunoi. Ar fi putut fi în orice gang, în orice canal
sau ladă de gunoi fumegândă din Paris. Poate că
exact în clipa aia se ducea glonţ spre fundul
Senei.
— Îmi pare foarte rău de necazul dumitale,
mi-a spus vecina mea de compartiment când mam
întors într-un sfârşit.
— Nu, mie îmi pare rău, am zis, izbucnind iar
în plâns. De obicei, nu sunt chiar aşa cu nervii la
pământ.
— Ai pierdut ceva foarte valoros?
Trenul a huruit sub noi, apoi s-a desprins
brusc de peron, decisiv. De-acum nimic nu se
mai putea opri sau schimba. Adevărul celor
întâmplate era inevitabil. Am simţit groaza
punând definitiv stăpânire pe mine, împreună
cu o certitudine nouă, pentru care plătisem
scump.
— Nepreţuit, am zis, şi i-am întors spatele.
22
Noaptea care a urmat a fost cea mai lungă
din viaţa mea. Când am intrat în Elveţia, munţii
ne-au împresurat şi s-a lăsat întunericul. M-am
gândit cum să-i spun lui Ernest că munca lui nu
mai era, dar nu reuşeam să-mi închipui cum aş fi
putut s-o fac. Nu existau cuvinte pentru asta.
A doua zi dimineaţă, când am oprit în sfârşit
la Lausanne şi l-am văzut pe Ernest pe peron, cu
Steffens lângă el, abia am reuşit să mă ridic în
picioare şi să mă duc spre ei. Plângeam. Ernest ia
aruncat o privire lui Steffens şi a ridicat din
umeri de parcă ar fi vrut să spună Femeile astea,
cine să le înţeleagă, dar eu nu mă puteam opri şi
Ernest şi-a dat seama că se întâmplase ceva 
foarte grav.
Cu toate astea, a trecut o veşnicie până mi-au
ieşit vorbele pe gură. Steffens s-a scuzat,
spunându-i lui Ernest că o să-l sune să
stabilească o întâlnire. După ce a plecat el,
Ernest m-a aşezat la o măsuţă dintr-o cafenea de
la intrarea în gară. Peste tot în jur, familii şi
perechi se sărutau de rămas-bun sau îşi luau la
revedere şi mie îmi păreau dureros de
imperturbabili. Am simţit un nou val de lacrimi.
— Ce e? a întrebat Ernest iar şi iar, mai întâi
îngrijorat şi tandru, apoi furios, apoi iarăşi
îngrijorat. Orice-ar fi, o să facem faţă. Nu poate fi
dracul chiar aşa de negru.
Dar era. Chiar aşa de negru era. Am clătinat
din cap, am început să plâng şi mai tare şi am
ţinut-o tot aşa până când în sfârşit am reuşit să-i
povestesc cum umplusem valiza şi o pregătisem
pentru călătorie.
N-a fost nevoie să spun mai mult. Faţa lui a
pălit şi a căpătat o expresie foarte gravă.
— Ai pierdut-o în tren.
— Mi s-a furat de sub nas.
El a dat din cap, cântărind totul, iar eu i-am
studiat expresia ochilor, cum se tulbura şi-şi 
revenea, se tulbura şi iar îşi revenea. Era clar că
încerca să se ţină tare pentru mine. Pentru că nu
ştia ce eram în stare să fac.
— Imposibil să fi luat tot. Ce-aş fi putut să fac
cu toate?
— Dacă era să faci schimbări în originale, mam
gândit că o să vrei şi copiile, ca totul să fie
perfect.
— Sigur ai mai lăsat ceva, a zis el.
Eu am clătinat din cap şi am aşteptat. Oare
avea să plesnească de încordare şi să facă o criză
de furie? Categoric, o meritam. Îi luasem ceea ce
era al lui – era al lui mai mult decât orice altceva
pe lume – fără ca el să mi-o fi cerut, de parcă ar
fi fost dreptul meu. Iar acum dus era.
— Trebuie să mă întorc. Trebuie să văd cu
ochii mei.
— Îmi pare aşa de rău, Tatie. Tremuram de
căinţă şi de disperare.
— O să fie bine. Eu le-am făcut. Pot să le fac
la loc.
Ştiam că blufa, dacă nu cumva minţea de-a
dreptul, dar m-am lipit de el şi l-am lăsat să mă
ţină în braţe şi ne-am spus tot ce-şi spun
oamenii când ştiu că răul cel mai rău s-a 
întâmplat.
În aceeaşi noapte, târziu, el a luat trenul
înapoi spre Paris în timp ce eu l-am aşteptat la
Lausanne, toată un nod lăcrămos. Steffens m-a
invitat la cină şi a încercat să mă liniştească, dar
chiar şi după câteva whisky-uri eram la fel de
zdruncinată.
El a lipsit două zile şi n-a trimis nicio
telegramă. Dar, exact cum mă vedeam pe mine
scotocind iar şi iar prin dulap şi punând totul în
valiză, aşa-l vedeam şi pe el intrând în
apartamentul cufundat în tăcere şi văzând cu
ochii lui că într-adevăr nu mai rămăsese nimic.
Aprinzând toate luminile, inspectează mai
întâi ce e la vedere – masa şi patul, bucătăria.
Priveşte podeaua şi se duce încet dintr-o cameră
în alta, lăsând dulapul pentru când se va fi uitat
peste tot în rest, pentru că e ultimul loc şi apoi
n-o să mai aibă unde să caute şi n-o să mai
rămână nicio speranţă. Mai întâi bea un pahar,
apoi încă unul, dar până la urmă trebuie să se
uite. Pune mâna pe mâner, deschide uşa şi
atunci înţelege tot. În dulap n-a mai rămas nicio
pagină. Nici măcar o notiţă sau un fragment. Se
uită o dată şi încă o dată, în picioare, frânt şi 
sleit. Golit ca dulapul, aşa e şi el, pentru că
paginile sunt ale lui, sunt el. E ca şi cum cineva
ar fi intrat cu mătura în măruntaiele lui şi i le-ar
fi măturat pe toate, lăsând totul curat,
strălucitor, aspru şi pustiu.
23
Când Ernest s-a întors de la Paris, a fost
tandru cu mine şi mi-a tot repetat că mă iertase
pentru tot, dar avea o privire rănită, schimbată.
Mai avea treabă la conferinţă şi şi-a văzut de ea
aşa cum făcea întotdeauna, începând ziua în
forţă şi întorcându-se acasă obosit şi dornic de
un pahar. Eu îmi petreceam timpul plimbândumă
prin oraş, căutând cadouri de Crăciun pe
care să le trimit acasă. Chiar mai mult decât în
primul nostru an în Franţa, căutam cu disperare
ceva care să evoce sărbătorile aşa cum mi le
aminteam eu din copilărie. Rătăceam cu orele,
uitându-mă în vitrinele magazinelor, dar, oricât
aş fi căutat, nimic din Lausanne nu-mi amintea
de Crăciun.
La sfârşitul săptămânii, ne-am făcut bagajele 
pentru excursia la Chamby.
— Mi se pare aiurea să ne ţinem pur şi
simplu de plan după tot ce s-a întâmplat, i-am
spus lui Ernest în timp ce împachetam.
— Aşa o fi, a zis el. Părea obosit, după voce.
Dar ce altceva să facem?
— Să ne întoarcem la Paris?
— Ar fi şi mai rău, nu-i aşa?
— Nu cred că pot să suport Crăciunul în
starea în care sunt. Totul e un mare fiasco. Poate
că-i momentul să ne gândim să mergem acasă.
— În State? Şi să ne dăm bătuţi? încerci
cumva să mă omori?
— Îmi pare rău. Pur şi simplu mi-e greu să-
mi închipui cum o să mergem mai departe.
— Da, a zis el. A luat Corona şi a culcat-o cu
grijă în geanta ei neagră, pe care a închis-o cu un
ţăcănit. Chiar că e greu.
Când am ajuns la Chamby, oraşul era
neschimbat. Chaletul nostru era perfect şi la fel
cum ni-l aminteam, ca şi munţii acoperiţi de
zăpadă şi ca proprietarii noştri, Gangwischii,
care ne-au întâmpinat ca pe nişte rude pierdute
şi regăsite. Totul era atât de bine-venit după
sejurul apăsător de la Lausanne, că ne-am lăsat 
cu totul duşi de val. N-am stat să despachetăm,
ci ne-am pus direct echipamentele de schi şi am
luat ultimul tren care ducea sus pe munte până
la Les Avants. Soarele pălea când ne-am legat
schiurile şi am coborât zburând pe pârtia
pudrată către sat. Ne-am avântat, cu vântul
vâjâindu-ne în urechi şi pişcându-ne obrajii,
Ernest la câţiva paşi înaintea mea, cu genunchiul
beteag legat cu un bandaj negru rezistent. Îl
menaja puţin, dar părea mai sprinten la trup
decât îl văzusem de multă vreme. M-am simţit
uşurată şi recunoscătoare şi am îndreptat o
scurtă rugă de mulţumire către brazii ninşi şi
spre cerul catifelat care căpăta pe rând toate
nuanţele de roz, spre Lacul Geneva care se zărea
în depărtare, întins şi neted ca sticla.
A doua zi am dormit până târziu în patul
nostru mare şi moale, cu baldachin, şi nu ne-am
trezit nici măcar când menajera a intrat pe
vârfurile picioarelor ca să facă focul. Ne-am dat
jos din pat mai târziu, când camera se încălzise,
iar focul torcea în soba de porţelan.
— Am făcut bine c-am venit, Tatie, am zis,
cuibărindu-mă în spatele lui Ernest, sărutându-l
pe gât şi pe bumbii vertebrelor.
— Da, a zis el. Hai să ne bucurăm de fiecare
clipă şi să nu ne gândim la nimic altceva.
— Nu există nimic altceva, am zis eu. M-am
rostogolit deasupra lui, încălecându-i
abdomenul plat, puternic. Mi-am lăsat cămaşa
de noapte în jos peste şolduri, apoi l-am tras
înăuntrul meu.
El a gemut şi a închis ochii, abandonându-se
total.
Chink a sosit chiar de Crăciun şi, până la
urmă, vacanţa noastră n-a fost deloc tristă.
Pregătiserăm şosete cu cadouri pentru noi şi
pentru Chink şi le-am deschis, după care am luat
o cină împărătească. Abia târziu, în noapte, când
ne-am aşezat la foc, cu stomacul şi paharele
pline de coniac cald, Ernest a adus vorba despre
cumplita pierdere a manuscriselor lui.
— Vai, băiete, a zis Chink când Ernest a
terminat de povestit. Chiar o să poţi să începi
încă o dată, de la zero?
— Nu ştiu. Doar am mai scris o dată
drăcoveniile alea, nu? a zis Ernest. În orice caz,
n-am de ales.
Chick a încuviinţat din cap cu gravitate.
— Am tras ca o vită pentru Star, a continuat
Ernest, şi avem din ce trăi opt luni de-acum
încolo. Opt luni şi o să le dedic pe toate
literaturii. Atât.
— Aşa te vreau, Tatie. Chink a ridicat paharul
şi am închinat cu toţii pentru Crăciun şi pentru
noi toţi.
Dar zilele treceau, iar caietele şi creioanele
lui Ernest rămâneau dosite. Corona lui nu ieşea
niciodată din geanta ei neagră. El nu deschidea
subiectul, şi nici eu n-o făceam; aveam atâta
minte. Intre timp, schiam toată ziua, uneori până
seara târziu, când soarele sângera prin stratul
de nori şi părea să ne arate ceva ce nimeni nu
mai văzuse vreodată. Ne bucuram de fiecare
clipă în agreabila companie a lui Chink şi de
asemenea unul de celălalt. Făceam dragoste în
fiecare zi, uneori de două ori pe zi – asta până
când i-am spus lui Ernest că-mi uitasem la Paris
protecţia obişnuită.
Întotdeauna ţinusem o evidenţă strictă a
menstruaţiilor mele. Ernest se ocupa personal
de asta, aşa cum ţinea toate socotelile în căsnicia
noastră. Avea un caiet în care nota cheltuielile şi
veniturile, altul pentru corespondenţă, altul în 
care-şi nota idei pentru povestiri şi numărul de
cuvinte scrise în fiecare zi. Şi mai era un caiet pe
care scria Hadley, dedicat creşterii şi
descreşterii lunare a fertilităţii mele, ca să
putem face sex neprotejat cât se putea de des. La
început, când nu exista protecţie, am folosit
metoda retragerii, ca majoritatea cuplurilor. „Nu
diferă prea mult de ruleta rusească”, glumea
Ernest, şi aşa şi era. Găseai prezervative la
spiţerii sau frizerii, dar erau groase şi rugoase,
făcute din adeziv de cauciuc – incomode în cel
mai bun caz şi uneori pline de găuri.
Când eram nou-veniţi la Paris, Getrude, care
putea fi minunat de directă în asemenea
privinţe, ne-a întrebat dacă ştiam de diafragmă.
Am găsit imediat un doctor şi mi-am făcut rost
de una şi de atunci numai asta folosiserăm.
Ernest ştia mai bine decât mine care erau zilele
sigure şi care nu. Eram cam de o săptămână la
Chamby când mi-a adus aminte că ieşiserăm din
perioada bună.
— Poţi să faci aranjamentele necesare? mi-a
zis într-o noapte, în pat. Asta era codul nostru
obişnuit. Eu trebuia să-i răspund:
„Da, domnule”, ca şi cum aş fi fost secretara 
lui şi mi-ar fi cerut să fac o rezervare pentru
prânz sau să trimit o telegramă. Dar în acea
noapte n-am râs şi nu m-am ridicat să caut
cutiuţa în sertarul cu ciorapi. În loc de asta, am
făcut:
— Vai de mine!
— Să nu-mi spui c-ai uitat-o la Paris.
N-am putut decât să încuviinţez din cap.
— Eşti în cea mai proastă perioadă. Era roşu
la faţă. Îmi dădeam seama că era foarte furios.
— Am vrut să-ţi spun la Lausanne, de cum
mi-am dat seama, dar nici atunci nu prea era
momentul.
— Îmi ascunzi şi altceva?
— Nu, nimic. Îmi pare rău. Ar fi trebuit să-ţi
spun.
— I-auzi. A aruncat cât colo aşternutul, apoi
s-a ridicat şi a început să se plimbe prin cameră
în chiloţi, spumegând. Uneori mă întreb cu cine
m-am însurat, mai exact.
— Te rog, nu fi nedrept, Tatie. Doar n-am
uitat-o dinadins.
— Nu?
— Bineînţeles că nu. Am traversat camera şi
m-am oprit îndeajuns de aproape de el ca să-i 
văd faţa în întuneric. N-a fost aşa. Şi totuşi aş
minţi dacă n-aş recunoaşte că un copil mi se
pare o idee minunată.
— Ia-o încet, că spune tot. Ştiam eu.
Întotdeauna am zis să aşteptăm până mă pun ca
lumea pe picioare înainte să discutăm măcar de
copii. Aveam o înţelegere.
— Ştiu că aveam, am zis eu.
— Abia m-am urnit şi eu din loc, în sfârşit.
Chiar vrei să strici totul?
— Bineînţeles că nu, am zis. Dar am şi eu
grijile mele. Am treizeci şi unu de ani.
— Corect. Şi niciodată nu te-ai omorât după
copii. Puţin îţi pasă de copiii altora.
— E altceva să-ţi doreşti copilul tău. Eu n-am
tot timpul din lume.
— Nici eu. De cele mai multe ori, viaţa nu-ţi
dă decât o şansă. Eu vreau să profit acum de a
mea. Ochii îi erau limpezi şi sfidători, aşa cum
erau întotdeauna atunci când pretindea
loialitate. Eşti de partea mea?
— Bineînţeles că sunt. Mi-am petrecut
braţele pe după gâtul lui şi l-am sărutat, dar
buzele nu i s-au înmuiat sub ale mele. Ochii lui,
la câţiva centimetri de ai mei, erau deschişi şi 
iscoditori.
— Presupun că tu-ţi închipui că acum o să
mă culc cu tine.
— Ernest! Nu umblu să te prind în capcană!
El n-a răspuns.
— Tatie?
— Simt nevoia să beau ceva. S-a îndreptat
spre uşă, luându-şi halatul în drum.
— Rămâi, te rog, să putem discuta despre
asta.
— Culcă-te, a zis el, şi a ieşit din cameră.
Oricât m-am zvârcolit, n-am putut să adorm.
El n-a mai venit să se culce şi de dimineaţă mam
îmbrăcat şi am coborât să-l caut. Era în
sufragerie, bându-şi cafeaua de dimineaţă,
echipat deja pentru schi.
— Putem să ne-mpăcăm, te rog, Tatie? am
zis, apropiindu-mă de el. Mă duc la disperare
toate astea.
— Ştiu, a zis el, oftând. Ascultă. Trebuie să
fim împreună în chestia asta. Dacă nu suntem,
atunci n-o să iasă nimic bun. Înţelegi asta, nu-i
aşa?
Eu am încuviinţat din cap şi m-am lăsat pe
umărul lui.
— Dacă îţi doreşti cu adevărat un copil, la un
moment dat o să vină vremea.
— Dar nu acum.
— Nu, mâţă mică. Nu acum.
Chink a intrat în cameră, dându-ne bună
dimineaţa. Apoi s-a oprit, cercetându-ne o clipă
cu atenţie.
— Deci toate bune?
— Hadley e cam întoarsă pe dos.
— Biata coniţă Popplethwaite, a spus Chink
pe un ton afectuos. Ar trebui să stai în pat.
— Da. Du-te şi încearcă să te odihneşti, l-a
aprobat Ernest. O să trecem pe la prânz să
vedem cum te simţi.
S-au dus singuri la schi, în timp ce eu m-am
străduit cât am putut să mă liniştesc. Mi-am tras
în picioare nişte şosete bune, groase, şi papucii
de munte, apoi m-am ghemuit într-un fotoliu,
lângă foc, să citesc Cei frumoşi şi blestemaţi.
„Fitzgerald e un poet”, spusese Shakespear când
ni-l recomandase, chiar înainte să plece cu
Pound în Italia pentru câteva luni. Stilul era
splendid, trebuia să recunosc, dar mă întrista să
citesc despre Gloria şi Anthony. Vorbeau tare
frumos şi aveau lucruri drăguţe, dar vieţile lor 
erau goale. N-aveam nervi pentru o asemenea
viziune sumbră asupra căsniciei, oricum, nu
chiar atunci.
Am lăsat deoparte romanul şi m-am băgat în
pat să încerc să trag un pui de somn când a
intrat Ernest. Avea părul ud şi lipit de cap de la
căciula de lână, iar faţa îi era îmbujorată din
cauza frigului. S-a aşezat lângă mine, pe pat, şi
am văzut că ochii i se îmblânziseră mult. Răgazul
alături de Chink îi prinsese bine.
— Pare cald acolo, la tine, a zis el. Mă
primeşti şi pe mine în coconul tău?
— Bineînţeles. Dacă ţi se pare o idee bună.
— Am trecut pe la drogheria din sat, a zis el,
scoţând cutiuţa cu prezervative din buzunarul
pantalonilor.
— Mă mir. Tot timpul zici că nu le suporţi.
— Dar tot mai rău e să fiu departe de tine.
M-am uitat la abdomenul şi la coastele lui
perfecte în timp ce se dezbrăca.
— Eşti foarte frumos, am zis.
— Şi tu la fel, Tatie.
S-a urcat în pat, cu pielea rece lipindu-se de
pielea mea, iar afară a început să ningă. Ne-am
vârât unul în altul, încleştându-ne pe salteaua 
patului, mâinile lui minunat de aspre, oasele
şoldurilor împungându-mi coapsele. Mai târziu
aveam să observ nişte vânătăi de culoarea
prunelor acolo, iar pielea de pe faţă şi sâni avea
să fie zgâriată şi rozalie de la barba lui nerasă,
dar în clipa aceea simţeam doar o dorinţă mută
şi un sentiment de regăsire. Mă părăsise o
vreme. Se îndoise de mine, dar acum era din nou
al meu şi voiam să-l ţin acolo, într-o încâlceală
de membre şi de aşternuturi până când voi fi
redus la tăcere şi ultimul glas şi totul avea să fie
iarăşi bine între noi.
După trei săptămâni la Chamby, bine hrăniţi
şi arşi de soare şi după ce ne despărţiserăm de
Chink, am plecat la Rapallo, pe Riviera italiană,
unde soţii Pound închiriaseră o vilă.
— Ezra îşi închipuie că locul e descoperirea
lui, a zis Ernest în tren. Deşi Wordsworth şi
Keats l-au încercat înaintea lui.
— Ezra îşi închipuie că a descoperit copacii
şi cerul.
— Oricum, n-ai cum să nu-l admiri, nu-i aşa?
— Ba am, dar cred că o să-l admir. De dragul
tău.
După o zi întreagă şi mai bine de mers spre 
sud, ne-am apropiat în sfârşit de Genova, unde
peisajul rural a devenit şi mai primăvăratic, şi
mai încântător.
— Suntem în rai, am spus. Habar n-aveam că
o să fie aşa frumos. Pe fereastră zăream ici şi
colo marea, câte o străfulgerare de albastru
înspumat, apoi iarăşi stâncă neagră, apoi marea.
Nu-i aşa că avem mare noroc că suntem atât de
fericiţi, Micule? am zis, tocmai când intram întrun
tunel montan.
— Ba cum să nu, a zis el şi m-a sărutat.
Zgomotul trenului se lovea de stânca neagră,
întorcându-se şi vâjâindu-ne în urechi.
Când am ajuns la Rapallo, oraşul mi s-a părut
încântător, cu hotelurile lui roz-pal şi gălbui de
pe ţărm, cu portul pustiu, liniştit. Lui Ernest i-a
displăcut de la prima vedere.
— Nu e nimeni aici, a zis el când am ajuns la
hotel.
— Cine-ai vrea să fie?
— Nu ştiu. Locul ăsta pare pur şi simplu
mort de-a binelea. Stătea la fereastra cu vedere
la ţărm din camera noastră. Nu ţi se pare că
marea e cam bleagă?
— Mi se pare că arată a mare, am zis, apoi m-
am dus în spatele lui şi l-am cuprins strâns în
braţe. Ştiam că nu locul îl tulbura, în ultima
noastră săptămână la Chamby, îl găsisem câteva
dimineţi la rând, când mă trezeam, aşezat la
birouaşul din cameră, cu creionul ascuţit inert
lângă mână, cu cahier-ul albastru-deschis, dar
gol. Tot nu se apucase de lucru şi, cu cât situaţia
trena mai mult, cu atât mai greu avea să-i fie să
se pună iar pe treabă. Era foarte hotărât s-o facă.
Avea s-o facă. Dar cum?
La Rapallo jucam tenis în fiecare zi şi luam
lungi prânzuri cu Pounzii, în grădina lor
terasată. Ni s-a alăturat un alt cuplu venit în
vacanţă, Mike Strater, un pictor prieten cu
Pound, şi soţia lui, Maggie. Aveau o fetiţă
adorabilă, cu cârlionţi blonzi şi ochi cenuşii, îmi
plăcea s-o privesc cum explorează lumea de
dincolo de păturica ei, smulgând pumni de iarbă
şi holbându-se concentrată la mâna ei, ca şi cum
înăuntru s-ar fi aflat cheia unui mister. În timpul
ăsta, Ernest şi Mike eschivau şi atacau într-un
meci de box, pe dalele de piatră din jur. Mike nu
era doar un pictor foarte bun, ci şi un tip sportiv,
care nu dădea înapoi de la nicio provocare, şi
mi-am dat seama că Ernest l-a plăcut din prima. 
Fizic, Mike era un partener mult mai potrivit
pentru Ernest decât Pound, care se străduia din
răsputeri, cu fanfaronada lui obişnuită, dar avea
mâini delicate, de poet.
Februarie a fost o lună schimbătoare în
Italia. Unele zile erau învăluite în ceaţă, care
voala dealurile din spatele oraşului până când
ne simţeam total rupţi de lume. Palmierii şiroiau
de apă şi rândunelele se ascundeau pe undeva.
Uneori, aerul era umed şi saturat de soare. Ne
puteam plimba prin piazza sau pe faleză, să
vedem pescarii care stăteau pe digul de beton,
legănându-şi undiţele în valuri. Satul era
renumit pentru dantelele sale şi-mi plăcea să iau
la rând vitrinele magazinelor, căutând cele mai
alese piese pe care să le trimit acasă, în dar, în
timp ce Ernest făcea plimbări lungi cu Ezra pe
dealurile stâncoase, vorbind despre trubadurii
italieni şi despre virtuţile discutabile ale
dicteului automat. Lui Ernest îi plăcea să spună
că nu-i convenea să-şi pună mintea pe liber când
lucra, pentru că ea era singura pe care se putea
baza. Cam aşa şi era, dar, odată ziua de lucru
încheiată, nu-şi putea opri şirul gândurilor fără
un pahar de whisky şi uneori nici măcar asta nu-
l ajuta. Când nu scria deloc, ca acum, era de
multe ori insuportabil pentru el. Mi se rupea
inima când îl vedeam şi mă îngrijora.
Eram de o săptămână la Rapallo când a
apărut însă un motiv cu totul nou de tulburare
pentru mine. M-am trezit ameţită, cu un vâjâit
ciudat în cap. Am încercat să mănânc de
dimineaţă, dar stomacul meu s-a revoltat, aşa că
m-am culcat la loc.
— Probabil că e de la midiile de aseară, i-am
spus lui Ernest şi am rămas în cameră până la
amiază, când senzaţia a dispărut.
A doua zi de dimineaţă, când simptomele sau
repetat întocmai, exact la aceeaşi oră, am
renunţat să mai dau vina pe midii şi am început
să socotesc zilele înainte şi înapoi. Ajunseserăm
la
Chamby exact înainte de Crăciun, cu câteva
zile după menstruaţia mea. Acum era 10
februarie şi între timp nu-mi venise deloc ciclul.
Când Ernest a ieşit din cameră să se întâlnească
cu Ezra, i-am căutat carnetele de notiţe şi l-am
cercetat mai ales pe cel care-mi putea lămuri
situaţia. Fără doar şi poate, în ultimul an nu-mi
întârziase niciodată ciclul mai mult de o zi sau 
două. Acum se făcuse o săptămână pe puţin,
poate zece zile. Am simţit un mic fior de
încântare, dar nu i-am spus nimic lui Ernest.
Încă nu eram sigură şi mă temeam prea mult de
reacţia lui.
Totuşi, nu puteam păstra secretul la
nesfârşit. Aproape că nu mai suportam nici să
văd mâncarea şi mă înverzeam fie şi doar dacă
simţeam un damf de whisky sau de fum de
ţigară. Din fericire, Ernest se mulţumea să dea
vina pe mâncarea exotică, dar Shakespear
începuse să între la bănuieli. Într-o după-amiază,
când stăteam la masa din grădină, uitându-ne la
Mike şi la Ernest care-şi exersau unul pe altul
servele la tenis, ea s-a uitat la mine plecând
capul într-o parte şi mi-a zis:
— E ceva schimbat la tine de ceva vreme, nui
aşa?
— Pentru c-au început să se ascută obrajii,
am zis. Am slăbit două kile şi jumătate.
— Poate, a zis ea, precaută, dar privirea ei
avea o claritate care mi-a dat de înţeles că
intuise adevărul.
Am încercat să nu-i dau atenţie şi am zis:
— Şi tu pari să te împuţinezi, draga mea. Te 
topeşti de-a dreptul.
— Ştiu. De la povestea asta cu Olga Rudge, a
zis ea, oftând.
Îmi povestise de mult despre Olga, o
violonistă care era amanta lui Pound de mai
bine de un an.
— Ce s-a întâmplat? am întrebat. Vreo
schimbare?
— Nu chiar. Mi se pare normal să fie
îndrăgostit de vreo cinci, şase femei deodată,
pur şi simplu aşa e el, dar chestia asta pare mai
aparte. În primul rând că nu-i trece. Şi tipa apare
în Cantos, sigur, bine mascată de mitologie. Dar
eu o văd. Şi-a scuturat capul drăgălaş, ca şi cum
ar fi vrut să alunge imaginea. A prins rădăcini.
Mă întreb dac-o să mai scăpăm de ea vreodată.
— Îmi pare tare rău, am zis. Dar mie mi se
pare că eşti extrem de tolerantă cu el. Eu nu văd
deloc căsătoria în felul ăsta. Probabil că sunt o
puritană.
Ea a ridicat din umeri cu graţie.
— Şi Mike Strater e într-o încurcătură din
asta. O actriţă, cică.
— O, Doamne. Maggie ştie?
— Toată lumea ştie. Omul a luat-o razna.
— Nu pare.
— Nu, a zis Shakespear, dar ei niciodată nu
par. Bărbaţii sunt stoici când vine vorba de
chestiunile sentimentale.
— Mie mi se pare că şi tu eşti foarte stoică.
— Da, a zis ea. Dar fac nişte eforturi
supraomeneşti, dragă.
Ezra era celebru pentru rătăcirile lui
amoroase; nici nu mă aşteptam la altceva din
partea lui. Dar vestea despre Mike Strater mă
descumpănise, pentru că el şi Maggie păreau
atât de statornici. Îi privisem şi îi admirasem pe
ei şi pe fiica lor şi brodasem o fantezie în care
copilul nostru – al meu cu Ernest – s-ar fi
strecurat cumva firesc într-un colţ al arenei şi nar
fi adus mari schimbări în viaţa noastră sau în
munca lui Ernest. Acum, visul ăsta se
dezumflase. Copilul urma să apară aproape
sigur, dar unde?
Căsnicia putea fi un teren plin de capcane
mortale. În Paris, n-aveai practic loc de-ntors, că
dădeai peste efectele deciziilor proaste ale
îndrăgostiţilor. Artistul dedat exceselor sexuale
era aproape un clişeu, dar asta nu părea să 
deranjeze pe nimeni. Câtă vreme făceai ceva
bun, interesant sau senzaţional, puteai să ai câţi
amanţi pofteai şi să-i distrugi pe toţi. Cu
adevărat inacceptabile erau doar valorile
burgheze, să-ţi doreşti ceva mărunt, aşezat şi
previzibil, cum ar fi dragoste adevărată sau un
copil.
Mai târziu în după-amiaza aceea, când ne-am
întors în camera noastră de la Hotel Splendide, a
început să plouă tare, ca şi cum n-ar fi avut de
gând să se oprească niciodată. Eu stăteam la
fereastră şi priveam cum plouă, cu îngrijorare
crescândă.
— Mike Strater e îndrăgostit de nu ştiu ce
actriţă de la Paris, i-am spus lui Ernest de la
geam. Ai mirosit ceva?
El stătea pe cuvertura patului, citind pentru
a suta oară Palatele verzi a lui W.H. Hudson. Abia
dacă a ridicat ochii din carte.
— Nu cred că înseamnă nimic. Ezra zice că e
mare crai.
— Dar când înseamnă ceva? La sfârşit, când
toată lumea se face fărâme?
— De-asta erai tu aşa indispusă azi? N-are
absolut nicio legătură cu noi.
— Nu?
— Normal că nu. Infidelitatea nu se ia ca
pojarul.
— Şi totuşi îţi place de el.
— Da. E un pictor bun. Vrea să treacă pe-aici
mâine să-mi facă portretul. Poate că şi ţie, aşa cai
face bine să-ţi fabrici o mutră mai puţin
plouată până atunci. A zâmbit vag şi s-a întors la
cartea lui.
Afară, ploaia se înteţise, iar vântul o făcea să
bată pieziş, aşa că bărcile din port se legănau
periculos.
— Mi-e foame, am zis.
— Păi mănâncă ceva, mi-a spus fără să ridice
ochii.
— Dacă s-ar opri ploaia, am putea mânca în
grădină sau pe dalele de piatră.
— O să plouă toată ziua. Dacă n-ai de gând să
mănânci, atunci taci.
M-am dus la oglindă şi m-am examinat,
nervoasă.
— Vreau să-mi las iar părul lung. M-am
săturat să arăt ca un băiat.
— Ba nu-i adevărat, a zis el. Eşti perfectă.
— Un băiat perfect. M-am săturat până-n gât.
— Asta-i de la foame. Ia o pară.
L-am privit cum stătea cu capul aplecat
asupra cărţii. Îşi lăsase părul să crească, iar
acum ajunsese aproape la fel de lung ca al meu.
În fond, începuserăm să semănăm puţin, exact
cum spusese Ernest că-şi dorea cu mult timp în
urmă, la Chicago, pe un acoperiş de sub cerul
înstelat. Dar n-aveam să semănăm aşa prea
multă vreme. În câteva luni, rotunjimea
pântecului meu urma să înceapă să se simtă şi să
se vadă. Era inevitabil.
— Dac-aş avea părul lung şi frumos, mi l-aş
lega la spate şi ar fi mătăsos şi perfect şi nu miar
mai păsa de nimic altceva.
— Hmmm? a făcut el. Păi lasă-ţi-l atunci.
— Da. O să mi-l las.
Pe măsuţa de sub oglindă era o forfecuţă
minusculă pentru unghii. Dintr-un impuls, am
luat-o şi mi-am retezat un firicel de păr de sub o
ureche, apoi am făcut la fel şi la cealaltă ureche.
El s-a uitat la mine şi a râs intrigat.
— Măi, tu ai luat-o razna.
— Poate. Acum e rândul tău.
M-am dus la el şi l-am încălecat, apoi m-am
apucat să-i tai părul de sub urechi până când a 
ajuns la fel ca al meu. Îndesând părul în
buzunarul cămăşii, am zis:
— Acum suntem la fel.
— Chiar că eşti ciudată azi.
— Tu nu te-ai amorezat de nicio actriţă de la
Paris, nu?
— Nu, Doamne fereşte! A râs.
— Vreo violonistă?
— De nimeni.
— Şi o să rămâi mereu cu mine?
— Ce-i cu tine, pisoiaş? Ia spune-mi.
Atunci l-am privit drept în ochi.
— O să am un copil.
— Acum? Alarma s-a declanşat instantaneu.
— În toamnă.
— Te rog, spune-mi că nu-i adevărat.
— Ba e. Bucură-te, Micule. Îmi doresc asta.
El a oftat.
— Când ţi-ai dat seama?
— Nu de mult. Cam de o săptămână.
— Nu sunt pregătit pentru asta, nici pe
departe.
— Poate că o să fii până atunci. S-ar putea
chiar să te bucuri.
— Ultimele câteva luni au fost de coşmar.
— O să lucrezi din nou. Simt eu că vine.
— De venit, o să vină ceva, a zis el sumbru.
Cele câteva zile care au urmat au fost
încordate şi dificile pentru noi. Sperasem pe
undeva că rezistenţa lui Ernest împotriva
copilului era numai la suprafaţă şi că, imediat ce
avea să afle că într-adevăr urma să apară un
copil, avea să se bucure sau măcar să se bucure
pentru mine. Dar el nu părea să-mi cedeze nici
măcar cu un centimetru. Zilele ni se scurgeau
mai mult sau mai puţin ca înainte, dar simţeam
distanţa dintre noi şi mă întrebam cum să facem
punte peste ea, ca să ne regăsim unul pe celălalt.
Apoi, pe când eu îmi făceam gânduri negre,
un nou oaspete a sosit la vila Pounzilor. Îl chema
Edward O’Brien şi era un scriitor şi editor care
stătea undeva pe dealurile de deasupra oraşului,
lângă mănăstirea Albergo Montallegro. Ezra
aflase de venirea lui şi-l invitase la prânz.
— O’Brien scoate o colecţie cu cele mai bune
povestiri ale anului, a zis Pound, făcând
prezentările afară, pe terasa de lângă terenurile
de tenis. Face chestia asta de la război încoace. A
continuat, întorcându-se spre Ernest: 
Hemingway ăsta al nostru scrie nişte povestiri
date dracului. E chiar foarte bun.
— În momentul ăsta adun materiale pentru
ediţia pe 1923, i-a spus O’Brien lui Ernest. Ai
ceva la îndemână?
Numai norocul a făcut să aibă. A scos din
rucsac un exemplar din povestea lui cu jocheul,
Bătrânul meu, pe care Lincoln Steffens i-l
trimisese între timp înapoi. I l-a dat lui O’Brien,
apoi a povestit pe scurt cum se pierduseră
scrierile lui.
— Aşa că bucata asta, a zis el pe un ton
teatral, e tot ce mi-a rămas. Doar asta mai e,
bucăţica asta din prova unui vas care putrezeşte
pe fundul mării.
— Ei, foarte poetic spus, a zis O’Brien, apoi a
luat cu el pe deal povestirea, să se uite peste ea.
După ce a plecat, i-am spus lui Ernest, cât am
putut de discret:
— Mi-ar fi plăcut să nu-i spui lui O’Brien ce iai
spus. Mi s-a făcut greaţă.
— Ei, păi o fi din cauza copilului.
— Eşti supărat pe mine?
— De ce să fiu?
— Doar nu crezi c-am făcut-o dinadins.
— Ce, să pierzi manuscrisele?
M-am simţit de parcă mi-ar fi tras o palmă.
— Nu. Că am rămas însărcinată.
— Până la urmă, tot aia e, nu?
Şuşotitul nostru se intensificase între timp,
iar celelalte două perechi şi-au dat seama că
eram în toiul unei certe serioase. Au început să
se retragă discret spre casă.
— Nu pot să cred că tu chiar asta-ţi
imaginezi, am zis eu, cu ochii arzând de lacrimi.
— Uite ce zice Strater. Zice că niciun scriitor,
ba nici măcar un pictor – oricine creează ceva
din tot sufletul –, n-ar fi lăsat niciodată valiza aia
în tren. Pentru că şi-ar fi dat seama de valoarea
ei.
— Asta-i o cruzime. Şi eu am suferit pentru
manuscrisele alea.
El a oftat zgomotos şi a închis ochii. Când i-a
deschis iar, a zis:
— Scuză-mă. Mi-am promis mie însumi că no
să mai deschid subiectul ăsta. Oricum, nu ajută
la nimic.
Ne-am ridicat şi am plecat furioşi, el într-o
parte, iar eu în cealaltă şi, deşi la ora cinei toată
lumea din grupul nostru părea hotărâtă să se 
poarte ca şi cum n-ar fi auzit nimic, îmi dădeam
foarte bine seama că auziseră şi am considerat
mai nimerit să dau totul pe faţă.
— Oameni buni, am vrea ca voi să fiţi primii
care să aflaţi că vom avea un copil, am spus,
apucând mâna lui Ernest. El nu şi-a retras-o.
— Bravo, a zis Shakespear, ridicându-se să
mă îmbrăţişeze călduros. Mi se părea mie că eşti
mai consistentă, mi-a şoptit la ureche.
— O treabă de milioane, a zis Mike.
— Da, da, a zis Pound. Destinul fericit al
maimuţei.
— Ezra! a intervenit Shakespear cu asprime.
— Ce, nu-i adevărat?
— Felicitări, a spus Maggie Strater şi m-a
îmbrăţişat. Noi, maimuţele, trebuie să fim unite.
În după-amiaza următoare, am stat şi ne-am
uitat la bărbaţi cum jucau tenis. Ernest juca
foarte prost, dar asta nu-l împiedica să joace în
forţă. Învârtea racheta amplu şi viguros, ca la
golf. Mike a jucat o minge superbă, care a trecut
razant peste fileu şi aproape că i-a căzut lui
Ernest la picioare. Dar el tot n-a nimerit-o, apoi a
înjurat tare şi urât şi a dat cu racheta de pământ.
Maggie s-a oripilat.
— O să se obişnuiască până la urmă cu ideea,
a zis ea. Mike a reuşit.
— Bineînţeles că da, a întărit Shakespear. La
un moment dat, o să intre-n joc mândria lui şi o
să-nceapă să creadă că el a fost cu ideea.
— Mă cam îndoiesc, am zis eu.
De fapt, mi se părea groaznic felul în care
Ernest încurca în mintea lui manuscrisele
pierdute cu apariţia copilului. Dacă el îşi
închipuia – chiar şi în cele mai întunecoase şi
mai îndepărtate cotloane ale minţii – că eu eram
capabilă să-ncerc să-i sabotez munca şi
ambiţiile, cum să ne mai revenim din asta?
încrederea trădată avea rareori leac, eram
conştientă de asta, mai ales pentru Ernest. Dacă
scădeai în ochii lui, niciodată n-avea să te mai
vadă altfel.
Am fost deci cu moralul la pământ până când
Edward O’Brien a coborât dealul cu maşina,
făcând risipă de laude extravagante la adresa
povestirii lui Ernest. Era splendidă şi voia s-o
publice, chiar dacă asta însemna o abatere de la
tradiţia colecţiei, aceea de a selecta materiale
deja publicate în reviste. Ba chiar mai mult decât
atât, voia să deschidă colecţia cu povestirea lui şi 
s-o includă în cuvântul înainte; aşa de tare îl
impresionase.
O’Brien nici c-ar fi putut nimeri într-un
moment mai potrivit; era o împlinire a
rugăciunilor mele şi ale lui Ernest. Încrederea în
sine, care-i fusese dureros zguduită, primise
acum un suflu nou şi exista ceva solid la care să
aspire şi de care să se bucure odată publicată
antologia. Toată lumea importantă avea să-i
citească povestirea. Numele lui avea să însemne
ceva. La urma urmei, strădaniile lui nu fuseseră
în zadar.
A doua zi de dimineaţă, când m-am trezit,
Ernest era la biroul de la geam şi scria.
Am mai petrecut două săptămâni la Rapallo,
care au fost productive pentru amândoi. Ernest
părea să se simtă mai puţin ameninţat de copil,
poate pentru că-i reveniseră cuvintele şi le
simţea energia. Eu nu mă mai temeam atât de
mult de viitor, pentru că Ernest redevenise el
însuşi, însufleţit de tot ceea ce voia să realizeze.
În sfârşit, mă puteam bucura de copil. Singurul
lucru care a umbrit întru câtva experienţa a fost
că Ezra m-a luat deoparte chiar înainte de
plecare.
— Ştii că niciodată nu m-am înnebunit după
copii. Asta-i altă poveste. Dar în cazul de faţă, cu
Hem, cred că ar fi o greşeală fatală să încerci să-l
domesticeşti.
— Mie-mi place aşa cum e. Sper că mă crezi.
— Bineînţeles. Aşa gândeşti acum. Dar
ascultă-mă pe mine, copilul ăsta o să schimbe
totul. Aşa se întâmplă întotdeauna. Tu ţine minte
chestia asta şi ai mare grijă.
— Bine, Ezra, îţi promit, am zis şi m-am
îndepărtat, ducându-mă la Ernest şi la trenul
nostru. Pound era Pound şi-i plăcea să ţină
predici, aşa că nu l-am luat în serios atunci.
Eram mult prea optimistă în toate ca să iau în
seamă vreun avertisment, dar după ani şi ani
cuvintele lui de despărţire aveau să-mi revină
dureros în minte. Pound era într-adevăr Pound,
dar o dată în viaţa lui avusese perfectă dreptate.
24
La începutul lui aprilie, când ne-am întors la
Paris, de-abia aşteptam să mă văd acasă. Copacii
abia dăduseră în floare, străzile erau spălate şi
curate şi îmbrăcaseră haine noi; copiii alergau 
pe potecile cu pietriş din Grădinile Luxembourg.
Ernest lucra cu râvnă şi, deşi mi-era dor de el
când era plecat, îmi era mai uşor să stau singură
decât înainte.
Sună ciudat când o spun, dar pentru prima
oară aveam un proiect numai al meu. Făceam
zilnic plimbări lungi pentru sănătate, încercam
să mănânc bine şi să mă odihnesc pe săturate.
Am cumpărat metri întregi de bumbac alb,
moale, şi am petrecut ore în şir la soare, cosând
de mână haine pentru copil. Seara citeam
scrisorile lui Abélard şi Héloïse, o poveste de
dragoste mult mai pe gustul meu decât cea a
cuplului destrămat al lui Fitzgerald, tipic pentru
epoca jazzului. Când primăvara a cedat locul
începutului de vară, eram optimistă pe absolut
toate planurile. Talia mi s-a îngroşat, iar sânii mi
s-au rotunjit. Eram bronzată, puternică şi
mulţumită – mai consistentă, cum spusese
Shakespear – şi am început să cred că îmi
găsisem, în sfârşit, scopul în viaţă.
Atunci când nu lucra de zor în camera lui de
pe rue Descartes, Ernest petrecea mult timp cu
Gertrude. Ea îl compătimise pentru povestea cu
manuscrisele pierdute, dar privea cu mai puţină 
înţelegere temerile lui legate de naşterea
copilului.
— O să reuşeşti până la urmă. O scoţi tu la
capăt.
— Nu sunt nici pe departe pregătit, spusese
el.
Gertrude îl privise îngustându-şi ochii şi-i
replicase:
— N-am văzut niciodată bărbat pregătit. O să
te descurci foarte bine.»
— Ce sperai să-ţi spună? l-am întrebat când
mi-a povestit de discuţia lor.
— Nu ştiu. Mă gândeam că poate-mi dă nişte
sfaturi.
— Şi ţi-a dat?
— Sincer să fiu, nu. În afară de „Fă-o oricum”.
— Ăsta-i sfatul perfect pentru tine. Ai s-o faci
oricum.
— Ţie ţi-e uşor să vorbeşti. N-ai altă treabă
decât să croieşti şi să coşi haine pentru copil.
— Da, şi să fac copilul, mersi frumos. Că nu
pică din cer.
— Sigur, a spus el distrat şi s-a întors la
scrisul lui.
Ne întorseserăm de puţin timp la Paris când
Jane Heap, redactorul-şef de la Little Review, i-a
scris lui Ernest, cerându-i o contribuţie pentru
următorul număr. Printre schiţele din valiza
pierdută se afla o serie de miniaturi pe care le
grupase sub titlul Paris, 1922. Toate începeau cu,
Am văzut” şi descriau scene memorabile, adesea
violente, la care asistase sau despre care citise în
ultimul an. Una surprindea căderea
dezastruoasă a lui Chèvre d’Or la Auteuil. Alta
povestea cum amantul chilian al lui Peggy Joyce
îşi trăsese un glonţ în cap pentru că ea refuzase
să-l ia de bărbat. Toată lumea urmărise în presă
teribila poveste a actriţei, dar versiunea lui
Ernest era mai tare şi mai vie decât tot ce puteai
găsi în ziare. Chiar şi când informaţia era la
mâna a doua, bucăţile erau toate expresive,
violente şi foarte convingătoare. Ernest era
convins că niciodată nu scrisese cu mai multă
precizie şi forţă, iar Gertrude era de acord.
Cuvintele lui erau lovituri de knockout.
— Poate că n-o să-ţi convină ce-o să-ţi spun,
i-a zis Gertrude, dar cred că a fost un mare noroc
că ai pierdut tot. Aveai nevoie de libertate. S-o
porneşti de la zero şi să faci ceva cu adevărat 
nou.
Ernest a încuviinţat solemn din cap, dar eu
mi-am dat seama că se simţea extraordinar de
uşurat. Şi eu la fel.
— Vreau să mai încerc o dată cu miniaturile
pariziene pentru Jane Heap. Dar nu vreau pur şi
simplu să le trezesc din morţi. Dacă-i nou, nou să
fie. Mă gândesc să le împart în paragrafe, ca să le
pun într-adevăr în mişcare. Era foarte atent la
faţa ei în timp ce vorbea, hrănindu-se din
încurajările ei. O să fie mai puţin schiţe, cât nişte
miniaturi bine întoarse cu cheia şi lăsate libere.
— Da, neapărat, a zis ea şi, în curând, el i-a şi
arătat o primă variantă care descria, cu o
intensitate feroce, moartea unui matador
străpuns de coarnele taurului. Era cu atât mai
nerăbdător să afle părerea ei cu cât scena era
bazată pe o poveste despre coridele din
Pamplona pe care i-o spusese chiar ea. Dacă
citeai pasajul, nu ţi-ai fi dat seama că el nici nu
călcase pe-acolo.
— E excepţional, a zis Gertrude. Ai redat-o
întocmai.
— Asta era şi ideea, a zis el, vizibil încântat.
Dar aş vrea să văd cu ochii mei cum e cu luptele 
de tauri. Dacă m-aş duce personal acolo, aş
putea aduna material pentru alte schiţe. Mike
Strater vrea să meargă, ca şi Bob McAlmon. Bob
are bani cu toptanul. Poate să facă el cinste cu
toată excursia.
— Du-te, a zis Gertrude.
— Ar trebui să te duci, am întărit eu. Toate
semnalele sunt clare.
Seara, când am ajuns acasă, i-am cerut voie
lui Ernest să-i citesc toate miniaturile pe care le
scrisese până atunci şi m-a îngheţat cea despre
experienţa lui în Turcia. Se petrecea pe drumul
spre Karagaci şi descria, printre altele, o femeie
care năştea ca un animal, în ploaie.
I-am dat înapoi scrierile, ridicându-le în
slăvi, aşa cum meritau, dar nu m-am putut
abţine să nu-i spun:
— Nu trebuie să te prefaci că nu te
îngrozeşte venirea copilului. Nu şi faţă de mine.
— Sigur că sunt speriat. Cum o să mai
lucrez? Cum o să ne mai trăim viaţa?
— Nu e doar asta. Ştiu că eşti îngrijorat
pentru mine.
— Un pic.
— Te rog să nu mai fii. N-o să se întâmple 
nimic rău.
— Cum poţi să fii atât de sigură? întotdeauna
se poate întâmpla ceva rău. Am văzut asta cu
ochii mei.
— O să fie bine. Am eu aşa o presimţire.
— În orice caz, mă întrebam dacă n-ar fi mai
bine să facem copilul în Toronto. Aş putea să mă
angajez cu normă întreagă la Star. Cică au spitale
foarte bune acolo, iar eu aş avea o slujbă solidă.
Sigur o să avem nevoie de bani.
— Uite ce tătic bun eşti deja, i-am spus şi lam
sărutat uşor pe gură.
— Încerc să-mi doresc asta. Şi să alung toate
gândurile anxioase.
— Şi să trăieşti cât mai intens până vine
copilul?
— Da, şi asta.
Săptămânile următoare au trecut într-un
iureş de planuri legate de Spania. Ernest se
întâlnea tot timpul cu Strater şi cu Bob McAlmon
în cafenele, ca să planifice itinerarul, dar, dintrun
motiv sau altul, se întorcea mereu acasă de la
întâlnirile astea morocănos şi iritat de ceilalţi
doi bărbaţi. McAlmon era poet, prieten atât cu 
Ezra, cât şi cu Sylvia. Era însurat cu scriitoarea
britanică Annie Ellerman, care scria sub
pseudonimul Bryher. Toată lumea ştia că Annie
era lesbiană, iar Bob era mai degrabă interesat
de bărbaţi decât de femei. Mariajul lor era unul
de convenienţă. Annie avea o relaţie când caldă,
când rece cu poeta H.D., care făcea parte tot
dintre „elevii” lui Pound, şi, deşi nimic din toate
astea nu părea să-l deranjeze câtuşi de puţin pe
Bob, pe Ernest îl călca pe nervi. Nu înţelegeam
exact de ce. Eram înconjuraţi de toate
combinaţiile şi triunghiurile amoroase posibile,
deci nu credeam că homosexualitatea în sine îl
enerva pe Ernest. Poate că mai degrabă
distribuirea puterii. Annie era moştenitoare.
Tatăl ei era un magnat al transporturilor navale
şi, întâmplător, cel mai bogat om din Anglia. Deşi
Bob avea şi el averea lui, nici nu se putea
compara cu Annie, aşa că lăsau impresia că ea îl
ţinea pe el sub papuc şi că el avea nevoie de ea
ca să-şi pună pe picioare editura nouă-nouţă,
Contact Editions. Bob depindea de Annie şi era
posibil ca Ernest să ajungă la un moment dat să
depindă de Bob, dacă ţinea să fie publicat.
Contact Editions era nouă, dar purta pecetea 
succesului şi era interesată în mod activ de cea
mai proaspătă şi mai îndrăzneaţă literatură.
Tocmai pentru că ştia că trebuie să-l
impresioneze pe Bob, asta însemna, inevitabil,
că Ernest avea să încerce să-l ofenseze. Când
Bob, Ernest şi Mike Strater au plecat în sfârşit în
Spania, Ernest şi Bob aproape că nu-şi mai
vorbeau. Călătoria a devenit dificilă în multe
feluri. Bob (ajutat de Annie) achita toate notele
de plată, ceea ce a scos la iveală tot ce era mai
rău în Ernest. Era întotdeauna critic cu bogaţii şi
nu suporta să se simtă dator. Mai târziu am aflat
de la Mike şi că Ernest preluase imediat rolul de
„expert” al expediţiei, ţinându-le într-una
prelegeri celorlalţi. S-a îndrăgostit de coride din
prima clipă. În scrisorile către mine, nu vorbea
decât despre curajul toreadorilor şi al taurilor.
Toată povestea era o imensă şi impresionantă
tragedie pe care o puteai vedea şi auzi, atât de
aproape că ţi se făcea părul măciucă.
După o săptămână, când s-a întors, era de un
entuziasm debordant. A exersat în apartamentul
nostru, cu o faţă de masă, mişcările de capă
spectaculos de ample pe care le învăţase la
Ronda şi Madrid.
S-a întors paralel cu masa noastră, singurul
taur disponibil în acel moment.
— Se lasă o linişte incredibilă când
matadorul priveşte cum se apropie animalul,
gândindu-se nu la pericol, ci doar la ce are de
făcut ca să-l aducă în poziţia corectă. Asta-i toată
graţia. Şi dificultatea, bineînţeles.
— Mi-ar plăcea mult să văd, am zis.
— S-ar putea să ţi se pară greu de suportat, a
zis el.
— Poate, dar pare să fie ceva de neratat. Nu-i
exclus chiar ca luptele să aibă un efect benefic
asupra copilului, am zis.
— Da, o să fie un bărbat adevărat chiar
înainte să se nască.
— Cum de eşti atât de sigur că e băiat?
— Ce altceva să fie?
Am convenit să ne întoarcem amândoi în
iulie la Fiesta de San Fermin din Pamplona, unde
fuseseră Gertrude şi Alice cu o vară în urmă.
Avea renumele de cea mai bună arenă pentru
coride, care atrăgea taurii cei mai setoşi de
sânge şi toreadorii cei mai pricepuţi. Deşi mă
arătasem mereu entuziasmată de perspectivă,
Ernest părea hotărât să mă pregătească pentru 
violenţă.
— Nu toată lumea are stomacul suficient de
tare pentru aşa ceva, a zis el. La prima lui coridă,
McAlmon a băut coniac într-una. De fiecare dată
când taurul se repezea la cai, el se-nverzea la
faţă. Zicea că habar n-are ce poate să-ţi placă la
aşa ceva, iar dacă-ţi place înseamnă că nu prea
eşti zdravăn la cap.
— Nu cred că voi doi sunteţi făcuţi să fiţi
prieteni.
— Poate că nu, dar se pare că el şi Annie vor
să-mi scoată o carte de povestiri. Sau poate de
povestiri şi poezii.
— Serios? Dacă-l urăşti aşa de tare, de ce-ai
vrea să-ţi scoată el cartea?
— Cineva tot trebuie s-o facă. Acuma nu mai
trebuie decât să scriu drăcovenia.
Toată Pamplona era trează când autobuzul
nostru a intrat hurducându-se în oraşul
împrejmuit de ziduri, în miez de noapte. Străzile
gemeau de atâta lume, încât mă întrebam dacă
autobuzul va reuşi să se urnească, dar dansatorii
s-au îndepărtat în valuri de motorul huruitor,
umplând la loc golul după trecerea noastră. Am 
continuat să urcăm pe străzile înguste spre piaţa
publică, iar când am ajuns acolo am găsit un
asemenea talmeş-balmeş de zgomot şi mişcare –
dansatori învârtindu-se, muzicanţi bătând în
tobe şi suflând în armonii, artificii explodând în
jerbe răsunătoare de fum alb –, încât era cât pe
ce să ne pierdem bagajele. Până ne-am văzut cu
ele în mână şi am găsit hotelul, rezervarea
noastră, pe care Ernest o făcuse cu multe
săptămâni înainte, fusese deja dată.
Am ieşit iar în stradă, iar Ernest mi-a zis să
stau şi să-l aştept cât căuta el cazare. M-am uitat
cum îl înghite mulţimea, fără prea mari speranţe
că avea să găsească o cameră, darămite să se mai
şi întoarcă la mine. Până şi străzile păreau să se
mişte. M-am rezemat cu spatele de un zid gros
de piatră şi am încercat să mă ţin pe picioare în
timp ce dansatorii, în alb şi albastru, se roteau
pe lângă mine. Femeile purtau fuste ample,
lungi. Se învârteau una în jurul alteia, pocnind
din degete şi bătând cu tocurile negre ale
pantofilor în caldarâm. Aveau păr frumos, lăsat
liber. Unele ţineau în mâini tamburine sau
clopoţei şi, deşi pentru mine muzica suna haotic,
cu fluierături stridente şi bubuit de tobă care-mi 
zgâlţâia oasele genunchilor, femeile păreau să
audă un ritm clar şi să se mişte perfect pe el, cu
picioarele ridicându-li-se în cadenţă, cu braţele
arcuindu-li-se pe lângă corp. Bărbaţii purtau
cămăşi şi pantaloni albaştri, aveau eşarfe roşii la
gât şi dansau între ei, în grupuri mari. Îşi
aruncau unii altora chiuituri vesele, care se
resorbeau imediat. Nu semăna cu nimic din ce
văzusem eu vreodată.
Cumva, Ernest a reuşit să se orienteze prin
haos. S-a întors să mă ia şi, deşi toate hotelurile
erau rezervate, şi asta de săptămâni întregi, a
reuşit să facă rost de o cameră într-o casă
privată din apropiere, şase nopţi pentru dublul
chiriei noastre lunare de la Paris.
— Aşa de mult? am zis, simţind că mă cam ia
cu ameţeală la auzul sumei. Cum să ne permitem
aşa ceva?
— Fruntea sus, Micule. O să ne recuperăm
banii cu schiţele. Trebuia să ajung aici. O simt
atât de intens.
Nu mă puteam împotrivi instinctului lui şi, în
plus, abia mă mai ţineam pe picioare. Am luat
camera, încă plini de recunoştinţă, deşi, până la
urmă, am fi putut pur şi simplu să stăm toată 
noaptea pe străzi, ca toată lumea. Întregul oraş
aşteptase tot anul săptămâna asta, noaptea asta
de bucurie. Păreau în stare să danseze la infinit
şi mi s-a părut amuzant că abia aşteptaserăm să
venim aici ca să scăpăm de haosul de la Paris cu
Ziua Bastiliei, deşi totul era la fel de frenetic,
dacă nu chiar şi mai şi.
M-am dat jos din pat într-un sfârşit la şase
dimineaţa, ştiind că n-aveam să-mi găsesc
odihna, şi am ieşit pe balcon. Dedesubt, pe
stradă, păreau să fie la fel de mulţi oameni ca în
timpul nopţii, doar că păreau mai concentraţi,
mai orientaţi. În curând avea să înceapă
alergarea taurilor, dar eu nu ştiam asta. Ştiam
doar că se întâmpla ceva. Am intrat în cameră şi
m-am îmbrăcat în linişte, dar Ernest s-a trezit
oricum din somnul lui foarte superficial şi, până
să ieşim amândoi pe balcon, a răsunat un bubuit
de tun. I-am văzut fumul alb risipindu-se
deasupra pieţei, după care mulţimea adunată
acolo a început să cânte. Camera noastră avea o
poziţie ideală. Vedeam şi auzeam tot aşa cum
stăteam lângă parapetul balconului. Câţiva
bărbaţi şi băieţi cântau un cântec pătimaş în
spaniolă. Nu înţelegeam nimic, dar nici nu prea 
era nevoie.
— Cred că e despre pericol, i-am spus lui
Ernest în larma generală.
— Bucuria pericolului, a zis el. Abia aşteaptă
să se pună la încercare. Să vadă dacă-şi pot
depăşi frica.
Îşi dădea seama că în curând aveau să dea
drumul taurilor. Gertrude şi Alice povestiseră cu
lux de amănunte tot ce văzuseră cu un an în
urmă la fiesta, cum povestise şi Mike Strater.
Dar Ernest nu se mulţumise să audă de la alţii
cum era; voia să vadă cu ochii lui. Şi, dacă n-aş fi
fost eu acolo, cu el, ştiam că n-ar fi stat în niciun
caz pe balcon. De fapt, îşi dorea să fie jos, în
piaţă, pregătindu-se de cursă.
Viva San Fermin! striga mulţimea. Gora San
Fermin!
Tunul a bubuit din nou când li s-a dat drumul
taurilor şi i-am văzut pe alergători înaintând
foarte repede pe străzile pietruite de dedesubt.
Purtau cu toţii cămăşi şi pantaloni albi şi eşarfe
roşu-aprins la brâu şi la gât. Unii ţineau în mână
ziare cu care să gonească taurii şi, după
expresiile lor, păreau cu toţii în extaz. În urma
alergătorilor, şase tauri au trecut tropotind cu o 
asemenea forţă, încât casa s-a zguduit sub
picioarele noastre. Copitele lor răsunau pe
caldarâm, iar capetele lor masive, negre, se
aplecau mult în faţă, cu expresii feroce. Câţiva
bărbaţi au fost ajunşi din urmă şi au fost nevoiţi
să se caţere pe baricadele înşirate la marginea
străzii. Spectatorii le întindeau mâinile ca să-i
ajute să scape, însă se simţea şi o speranţă
palpabilă în timp ce mulţimea aştepta să vadă
dacă vreun nenorocit avea să fie mai puţin iute
de picior sau mai puţin agil.
Nimeni n-a fost luat în coarne în acea zi, cel
puţin nu sub ochii noştri, iar eu m-am simţit
foarte uşurată când am văzut taurii în siguranţă,
în arenă. Întregul ritual a durat doar câteva
minute, dar mi-am dat seama că-mi ţinusem
răsuflarea.
Am luat un mic dejun cu café con leche
minunat de dulce şi cornuri săţioase, apoi eu am
încercat să trag un pui de somn în camera
noastră, în timp ce Ernest s-a plimbat pe străzile
din Pamplona, notându-şi tot ce vedea. Pentru
el, totul era poezie, chipurile cu riduri adânci ale
bătrânilor basci, toţi purtând aceleaşi băşti
albastre. Tinerii purtau însă pălării de paie cu 
boruri late şi ploşti pentru vin cusute manual pe
umeri, toţi cu braţe şi spinări vânjoase de la
munca grea. Ernest s-a întors în cameră
entuziasmat de toate şi povestindu-mi despre
prânzul de la care tocmai se întorsese, păstrăv
de râu minunat de crocant, umplut cu şuncă şi
ceapă prăjită.
— Cel mai bun peşte pe care l-am mâncat
vreodată. Îmbracă-te. Trebuie să guşti.
— Chiar vrei să mai mergi o dată la acelaşi
restaurant şi să te uiţi la mine cum mănânc?
— Nu mă uit deloc. Mai mănânc şi eu o
porţie.
Mai târziu, după-amiază, când a început
prima luptă, am avut locuri bune, la barrera5,
chiar unde se petrecea acţiunea. Ernest plătise
bani grei ca să se asigure că vom avea o vedere
excelentă asupra acţiunii, dar s-a arătat în
acelaşi timp protector faţă de mine.
— Nu te uita acum, mi-a zis când primul
călăreţ a înfipt banderilla lungă, ascuţită, în
greabănul taurului, iar sângele s-a revărsat
copios. A mai spus-o şi când primul cal a fost

5 Primele rânduri pentru spectatori ale unei arene de coridă.
străpuns urât şi iarăşi când tânărul şi frumosul
toreador Nicanor Villata şi-a ucis taurul cu
precizie ageră. Dar eu nu mi-am ferit privirea.
Am stat toată după-amiaza în barrera şi am
văzut şase tauri omorâţi şi-n tot acest timp eu
m-am uitat, am ascultat şi m-am simţit dusă de
val. Între două lupte, brodam la o pătură albă de
bumbac pentru copil.
— M-ai uimit, mi-a spus Ernest la sfârşitul
zilei.
— Chiar aşa?
— Nimeni nu te-a învăţat cum să te uiţi la aşa
ceva. Mă aşteptam să te lase nervii, iartă-mă, dar
ăsta-i adevărul.
— Nu ştiam exact cum o să mă simt, dar
acum pot să-ţi spun. Puternică şi în siguranţă.
Ajunsesem la capătul unui rând de cusături şi
am legat aţa cu un nod îngrijit, neted, cum mă
învăţase mama când eram mică. În timp ce
netezeam ţesătura cu vârfurile degetelor,
mulţumită de munca mea, n-am putut să nu mă
gândesc cât de şocată ar fi fost ea să mă vadă în
locul ăsta pătimaş, violent, fară să dau înapoi, ci
îmbrăţişându-l ca şi cum m-aş fi născut acolo.
— Când eram foarte mică, n-aveam frică de 
nimic. Ţi-am mai zis.
El a încuviinţat din cap.
— Când mi-a trecut, cred că familia mea s-a
bucurat.
— Nu sunt convins că ţi-a trecut de fapt
vreodată. Văd asta în tine acum.
— Sunt mai puternică datorită copilului. Îl
simt cum se mişcă atunci când se pornesc
armoniile şi mulţimea vuieşte. Se pare că-i place.
Ernest a zâmbit, vizibil mândru, apoi a zis:
— Familiile pot fi oribile, dar a noastră n-o
să fie.
— Copilul nostru o să ştie tot ce ştim şi noi. O
să fim foarte sinceri şi n-o să-i ascundem nimic.
— Şi n-o să-l subestimăm.
— Sau să-l facem să se teamă de viaţă.
— Începe să fie un ideal cam greu de atins,
nu? a zis Ernest şi am râs amândoi fericiţi,
însufleţiţi de dorinţele noastre.
În aceeaşi noapte, mai târziu, când iarăşi nu
dormeam din cauza artificiilor, tobelor şi
dansurilor riau-riau, Ernest a zis:
— Ce zici de Nicanor ca nume pentru copil?
— Cu numele ăsta, o să ajungă sigur mare
toreador. N-are de ales.
— Ne-am distrat pe cinste, aşa-i? M-a strâns
tare în braţe.
— N-o să se termine totul aici.
— Nu, dar mă gândesc că va trebui să mă
cuminţesc când o să apară copilul. O să pun
pâinea pe masă, o să fiu tăticul şi n-o să mai am
timp să mă gândesc la dorinţele mele.
— Asta în primul an, poate, dar nu pentru
totdeauna.
— Atunci să fie un an de sacrificiu. După care
n-are decât să între şi el în joc, ca toată lumea.
— Nicanor, am repetat eu. Are o anumită
rezonanţă, nu-i aşa?
— Are, dar asta nu înseamnă că mucosu’ ăsta
primeşte mai mult de un an de graţie.
25
Aveam poftă de pepene galben cu o bucată
de brânză bună, cafea, dulceaţă gustoasă şi vafe.
Mi se făcuse atât de foame gândindu-mă la asta,
că nu puteam să dorm.
— Vafe, am spus către spatele arcuit al lui
Ernest, spre dimineaţă. N-ar fi minunat?
Văzând că nu se trezeşte, am mai spus-o o 
dată, mai tare, şi i-am pus mâna pe spate, dândui
un mic ghiont amical.
— O, fir-ar să fie de treabă, a zis el,
rostogolindu-se jos din pat. Acuma s-au dus.
— Ce s-au dus?
S-a aşezat pe marginea saltelei groase,
scărpinându-şi un genunchi.
— Cuvintele care-mi trebuiau pentru schiţă.
— O, scuză-mă atunci, am zis.
L-am privit cum se îmbracă şi se duce la
bucătărie. După câteva minute am auzit cafeaua
clocotind, i-am simţit mirosul şi mi s-a făcut şi
mai foame. L-am auzit cum îşi toarnă cafea, apoi
am auzit scaunul scârţâind când s-a aşezat la
masă. Linişte.
— Micule? am zis, fară să mă ridic din pat. Ce
zici de vafe?
El a gemut şi a împins de scaun în spate.
— Iar începe!
Lunile treceau una după alta. Copilul nostru
urma să se nască la sfârşitul lui octombrie şi
plănuiserăm să ne îmbarcăm spre Canada la
sfârşitul lui august. Asta ne lăsa şase sau şapte
săptămâni pentru a căuta un apartament şi a ne
pregăti. Pe măsură ce se apropia termenul, 
Ernest a început să muncească intens şi să se
frământe şi mai intens. Intrase în panică la
gândul că n-o să apuce să termine de pus pe
hârtie restul de miniaturi pentru Jane Heap şi
Little Review. Lucra simultan la cinci bucăţi noi,
fiecare ilustrând un aspect al luptelor cu tauri.
Când se întorcea din cămăruţa lui, adesea
trebuia să dea pe gât mai multe pahare unul
după altul ca să-mi poată povesti despre munca
lui, care mergea bine, dar părea să-l stoarcă de
tot.
— Încerc s-o ţin mereu vie, mi-a zis. Să mă
concentrez pe acţiune, nu să pun de la mine ce
cred eu despre asta. Să nu mă gândesc deloc la
mine, ci la ceea ce s-a întâmplat de fapt. Acolo-i
adevărata emoţie.
Asta era una dintre ultimele lui idei despre
scris şi, pentru că miniaturile urmau s-o pună la
încercare, făcea tot ce-i stătea în puteri ca să iasă
bine. Eu n-aveam nicio îndoială că aveau să dea
lovitura şi să iasă perfect, dar în acelaşi timp îmi
era greu să-l văd muncindu-se atât.
În acelaşi timp, se spetea şi la corecturile
pentru Bob McAlmon. Chiar şi după sejurul
spinos din Spania, Bob îşi menţinuse oferta de a-
i scoate lui Ernest o carte la Contact Editions.
Volumul avea să se numească Trei povestiri şi
zece poeme şi, deşi perspectiva asta îl făcea pe
Ernest să sară-n sus de bucurie, se temea că navea
să reuşească niciodată să termine
corecturile la timp. Lucra târziu, în noapte, la
lumina lumânării; când în sfârşit a terminat cu
adnotările şi i-a trimis totul înapoi lui McAlmon,
se făcuse timpul să ne luăm rămas-bun.
La un şir de cine triste, ne-am văzut cu
Straterii, Pounzii, Sylvia, Gertrude şi Alice –
repetând de fiecare dată că ne vom întoarce
peste un an, când copilul avea să suporte
călătoria.
— Vedeţi să n-o lungiţi, a zis Pound pe un
ton rău-prevestitor. Exilul e apăsător pentru
minte.
— Nu e chiar un exil, nu-i aşa? a zis Ernest.
— Purgatoriu atunci, a zis Pound, bătând un
pas în retragere.
— Un cuvânt mai blând doar dacă nu
aducem în discuţie Vechiul Testament, a
mormăit Ernest.
După zece zile, ne-am îmbarcat.
Era început de septembrie când am sosit în
Quebec, iar când am ajuns în sfârşit la Toronto
ne aşteptau un mesaj entuziast de la John Bone
şi încă unul de la Greg Clark, un vechi prieten
reporter al lui Ernest, în care ni se ura un bun
venit călduros în oraş. Semnele păreau să fie
bune pe toată linia, dar pe 10 septembrie, când
Ernest s-a prezentat la serviciu, a aflat că nu
Bone avea să fie superiorul lui direct, cum se
aşteptase el, ci Harry Hindmarsh, redactorul-şef
adjunct de la Star. După o singură întâlnire,
Ernest şi-a dat seama că relaţia dintre ei avea să
fie una tumultuoasă. Hindmarsh era greoi atât
ca fizic, cât şi în vorbă şi în faptă; îi plăcea să facă
demonstraţii de forţă.
— M-a cântărit din prima, a zis Ernest când
s-a întors în camera noastră de la hotelul Selby.
Nici trei cuvinte n-am apucat să scot, că el mi-a
şi pus eticheta de încrezut. Ernest se învârtea
prin cameră, încruntat. Da’ el cum o fi? Dacă n-ar
fi însurat cu fata directorului, ar da cu mătura pe
stradă.
— Îmi pare rău, Micule. Sunt sigură c-o să se
înmoaie în faţa minunăţiei tale, am spus eu.
— Aiurea-n tramvai. Pare chitit să mă 
trateze ca pe un reporteraş junior. N-o să pot
semna articolele şi mă trimite în afara oraşului.
— Când?
— În seara asta. La Kingston, să mă ocup de
nu ştiu ce puşcăriaş evadat. Fac doar cinci, şase
ore cu trenul, dar nu ştiu cât timp o să-mi
mănânce reportajul.
— Hindmarsh ştie că ăsta micu’ stă să pice
din clipă în clipă?
— Nu cred că-i pasă.
L-am trimis pe Ernest la treburile lui cu un
sărut şi asigurări repetate că totul va fi bine. M-a
pus să jur că o să caut întăriri şi aşa am făcut.
Greg Clark avea o soţie minunată, Helen, care a
acceptat cu căldură când am rugat-o să mă ajute
să caut un apartament. Banii rămăseseră o
problemă la fel de mare pentru noi ca
întotdeauna, ba chiar şi mai mare acum că
economiseam fiecare bănuţ pentru copil. Nu ne
permiteam unele dintre cartierele mai acătării
pe care mi le-a recomandat ea, dar am găsit ceva
convenabil pe Bathurst Street. Era un
apartament-vagon la etajul al patrulea, cu o cadă
cu picioare şi un pat rabatabil de perete în
dormitor, care era înghesuit, în mod bizar, între 
bucătărie şi living. Deşi apartamentul în sine era
lipsit de căldură şi de farmec, avea vedere, peste
un colţ de râpă, către proprietatea soţilor
Connable.
Ernest îi cunoscuse pe Ralph şi Harriet
Connable imediat după război, când venise la
Toronto să-şi caute de lucru în presă. Ralph era
proprietarul lanţului canadian de magazine
ieftine Woolworth şi, după criteriile noastre, era
bogat ca un zeu. El şi soţia lui au fost amândoi
foarte amabili cu mine când au aflat că eram
vecini, şi eu mă bucuram că am pe cineva
aproape, oricine ar fi fost, pe măsură ce mi se
apropia sorocul.
Ernest s-a întors de la Kingston obosit şi
nervos, apoi a plecat iar, după doar câteva zile,
pentru un reportaj despre minerit în Bazinul
Sudbury, care era de cel puţin două ori mai
departe de Toronto decât Kingston. Abia a
apucat să vadă apartamentul şi să-şi dea
acordul.
— Vai, mâţo. Mă simt groaznic. N-o să fiu aici
să te ajut să te instalezi.
— Nu e mare lucru de făcut. O să plătesc pe
cineva pentru cărat.
— Nu pot să-mi scot din cap gândul că a fost
o prostie să venim încoace. Tu stai toată ziua
singură. Iar eu muncesc ca un sclav şi pentru ce?
Nişte crâmpeie de ştiri pestriţe de la dracu-n
praznic? Eşec total.
— Ştiu că munceşti prea mult, Micule. Dar
după ce se naşte copilul lucrurile o să se aşeze.
— Sper din toată inima că ai dreptate.
— Am. O să vezi, am zis eu. Şi l-am sărutat de
bun rămas.
Într-adevăr, făcea asta mult prea des pentru
binele meu, dar chiar credeam că meritase să
venim în singurătatea şi frigul din Toronto, ca să
nasc un copil întreg şi sănătos. Intre timp, am
încercat să aranjez noul spaţiu ca să fie cât de
cât primitor. Aduseserăm de la Paris lăzi în care
împachetaserăm hainele, vesela şi tablourile
noastre. Am plătit o femeie de serviciu şi un
portar care părea matusalemic să ne care
lucrurile până la etajul patru. Nu prea aveam
cine ştie ce mobilier, iar în primele săptămâni, în
timp ce Ernest străbătea Ontario de la un capăt
la altul ca un soi de comis-voiajor, eu mi-am
aşezat tabăra pe patul rabatabil, înfăşurată în
pături ca să mă feresc de temperaturile tot mai 
scăzute şi terminând de citit scrisorile lui
Abélard şi Héloïse.
Orice distracţie era bine-venită pentru mine
şi mi-a venit uşor să mă las purtată de cuvintele
şi de povestea lor. Erau zile când mă dădeam jos
din pat doar ca să fac ceai sau să îndes pături pe
sub uşi şi pervazuri, pe unde se strecura frigul.
Mai trimiteam şi scrisori la Paris, pentru
prietenii de acolo cărora le duceam dorul, şi
acasă, în State. Fonnie se străduise să se bucure
la vestea că aşteptam un copil, dar era la un pas
de colaps pe mai multe fronturi. Roland suferise
recent o cădere nervoasă şi era tratat la un spital
psihiatric din Massachussets. E un centru cu o
reputaţie foarte bună, îmi scria Fonnie, faţă de
alte asemenea locuri. Dar copiii sunt
descumpăniţi şi întreabă dacă se va mai întoarce
vreodată acasă. Nu ştiu ce să le spun. Îmi părea
tare rău pentru ei toţi, dar nu m-a mirat că se
întâmplase aşa. Întotdeauna atmosfera dintre ei
fusese prea încordată, ca şi la părinţii mei. Şi,
când trăieşti atâta timp în asemenea tensiune,
ceva tot plesneşte până la urmă. Cum să nu
plesnească?
Le-am scris şi părinţilor lui Ernest. El era 
prea ocupat ca să răspundă singur la scrisori,
dar rezerva lui faţă de propriii părinţi era ceva
mai complicată. Niciodată nu-şi dorise ca ei să se
implice prea mult în viaţa lui, mai ales Grace.
Când plecase la Paris, cred că se simţise, pentru
prima oară, liber să se reinventeze total. Părinţii
lui îi aminteau de începuturi, de care s-ar fi
lepădat cu totul, îi înţelegeam nevoia de
independenţă, dar iată că mai rămăseseră doar
câteva săptămâni până la naşterea copilului şi
Ernest nu le spusese nicio vorbă. Consideram că
aveau dreptul să ştie, şi îi tot spuneam asta lui
Ernest când trecea pe acasă, tot pe fugă, între
două reportaje.
— O fac dacă insişti tu, a acceptat el într-un
sfârşit. Dar e o greşeală. O să vină să amuşine
pe-aici, ca nişte lupi ce sunt.
— Doar nu vorbeşti serios.
— Nu pe dracu’. Crezi tu că mama n-o să-şi
bage nasul cu forţa în tot ce ţine de copilul ăsta,
că n-o să ne bombardeze cu părerile şi cu
sfaturile ei? N-avem nevoie de ea. N-avem
nevoie de nimeni.
— Şi ea, şi Ed ar fi încântaţi să ajute cu orice,
oricât de puţin.
— Atunci să ajute, dar nu le cer niciun sfanţ.
— De acord, am zis, dar m-am bucurat că ei
au răspuns telegramei lui Ernest prompt şi
extravagant, trimiţându-ne cufere pline cu
daruri de nuntă pe care le lăsaserăm la ei în
păstrare şi mobilă din vechiul nostru
apartament de pe Dearborn Street. Nu erau cine
ştie ce frumuseţi, dar faptul că eram înconjuraţi
de lucrurile noastre a făcut ca spaţiul din
Bathurst Street să pară mai puţin provizoriu. Şi
toate sosiseră la ţanc.
Hindmarsh l-a trimis iar pe Ernest în afara
oraşului, în prima săptămână din octombrie, de
data asta ca să se ocupe de vizita primministrului
britanic David Lloyd George la New
York.
— Parc-ar fi o vendetă personală, am zis, în
timp ce-l priveam cum îşi face bagajul pentru
deplasare.
— Eu unul mă simt în stare să rabd, a zis
Ernest. Dar tu?
— Doctorul zice că mai avem de stat până la
sfârşitul lunii, poate până pe întâi noiembrie. O
să fii aici.
— Asta-i ultima deplasare, a zis el, făcând să
se închidă cu un ţăcănit valiza cea nouă. O să-l
rog pe John Bone să-i bage minţile-n cap lui
Hindmarsh.
— Dacă vine direct de la Bone, o să fie nevoit
să te slăbească, nu?
— Asta-i ideea. Să ai mare grijă de pisoiaş.
— Promit.
— Şi de mâţa mamă.
— Da, Micule, dar trebuie să te grăbeşti. Nu
ţin ăştia trenu-n loc pentru tine.
Peste câteva zile, pe 9 octombrie, Harriet
Connable a trecut să mă vadă ca să mă invite la
cină.
— Mi-ar face mare plăcere, am zis. Dar sunt
atât de uriaşă, că nu mă mai încape nimic. Va
trebui să mă îmbrac cu nişte feţe de masă.
— Sunt convinsă că o să le porţi cu multă
graţie, dragă, a zis ea râzând binevoitor. O să
trimitem o maşină după tine la opt.
Până la urmă, m-am bucurat mult că
insistase. Toată după-amiaza avusesem o
senzaţie pe care o numisem indigestie.
Bineînţeles că era mai mult decât atât. Corpul
meu se pregătea, dar am încercat să-l ignor. Mă 
gândeam că, dacă reuşesc să-mi păstrez calmul
şi nu mă surmenez, copilul o să aştepte până la
întoarcerea lui Ernest. Mi-am sorbit supa
delicioasă tăcând chitic, apoi m-am aşezat pe
canapeaua luxoasă a Connableşilor, ascultând-o
pe Harriet cum interpretează cu însufleţire I’ll
Take You Home Again, Kathleen fară să bat nici
măcar dintr-un picior. Dar sigur că, indiferent
dacă eram sau nu pregătită, copilul tot avea să
vină, ceea ce a devenit tot mai evident pe
parcursul serii.
— Hadley dragă, mi se pare că nu te simţi
bine, a zis Ralph Connable când n-a mai putut
ignora politicos expresia concentrată şi serioasă
de pe faţa mea.
— Mă simt foarte bine, am zis, încăpăţânată
până la capăt, dar imediat ce am spus-o, m-a
pufnit plânsul, iar emoţiile au ţâşnit prin barajul
pe care-l ridicasem cu atâta grijă. Durerea
devenise insuportabilă. M-am încovrigat din
cauza ei şi am început să tremur.
— O, biata fată, a zis Harriet. Să nu-ţi faci
probleme. Avem noi grijă să ajungi pe mâini
bune.
M-au dus la spital cu maşina, Harriet 
bătându-mă pe mână şi scoţând sunete
liniştitoare în timp ce Ralph accelera hotărât.
Străzile luceau slab la lumina felinarelor cu gaz.
— Poţi să încerci să anunţi cumva la Star?
Trebuie să existe o cale ca Ernest să afle şi el.
— O să mutăm munţii din loc dacă e nevoie,
m-a asigurat Harriet. Cred că mai e ceva timp.
Dar nu mai era. După o jumătate de oră,
eram echipată de spital şi întinsă pe o masă de
operaţie, iar un doctor şi câteva asistente îmi
explicau cum trebuie să împing. De-asta
veniserăm la Toronto – pentru ca aceşti
profesionişti foarte capabili şi bine pregătiţi să
supervizeze totul. La Paris aş fi avut o moaşă
care ar fi fiert apă pe aragazul meu ca să-şi
sterilizeze instrumentele. Chiar şi în Statele
Unite, medicii abia începeau să facă naşteri la
spital. Când era în Michigan, tatăl lui Ernest era
în continuare trezit în miez de noapte ca să
viziteze paciente şi, deşi ştiam că femeile
năşteau acasă de când lumea – mama mea aşa
făcuse, cu siguranţă, la fel şi mama lui Ernest –,
mă simţeam mult mai în siguranţă aşa. Mai ales
când mi-am dat seama că n-ajung nicăieri
opintindu-mă.
M-am chinuit două ore, până când a început
să mă doară gâtul, iar genunchii îmi tremurau de
la efort. Până la urmă, mi-au dat eter. Am tras în
piept mirosul de proaspăt vopsit, în timp ce
masca îmi acoperea gura şi nasul, iar ochii mă
usturau de la tăria lui. După asta, n-am mai
simţit nimic până când m-am trezit din năuceală
şi am văzut-o pe asistentă care ţinea în braţe un
ghemotoc înfăşurat strâns. Era fiul meu, înfăşat
în straturi peste straturi de lână albastră. M-am
uitat lung la el printre lacrimile de fericire. Era
perfect, de la spirele rozalii ale urechilor bine
conturate şi ochii strâns închişi şi până la părul
castaniu-închis, cu o umbră de perciuni. Eram
tare cătrănită că Ernest pierduse momentul
naşterii, dar în faţa mea, bine sănătos şi cu totul
minunat era fiul lui. Altceva nu mai conta.
Când Ernest a reuşit în sfârşit să ajungă, a
doua zi dis-de-dimineaţă, gâfâind şi total răvăşit,
eu stăteam în pat în capul oaselor şi alăptam
copilul.
— O, Doamne, a zis Ernest, izbucnind în
lacrimi. Stătea în pragul uşii, plângând în voie,
acoperindu-şi faţa cu mâinile. Am fost mort de
îngrijorare pentru tine, Micule. Am primit o 
telegramă în maşina presei care zicea că s-a
născut copilul şi că e sănătos, dar nici măcar un
cuvinţel despre tine.
— Ce dulce eşti tu, Micule. Sunt bine, după
cum vezi. Totul a mers ca pe roate şi ia vino să-l
vezi şi tu pe flăcăul ăsta. Nu-i aşa că e minunat?
Ernest a venit spre mine, aşezându-se cu
grijă pe marginea patului.
— Pare incredibil de mic. Nu ţi-e frică, nu
cumva să faci o mişcare greşită? A pus un singur
deget pe mâna micuţă, cu vene vizibile, a
bebeluşului.
— La început mi-a fost frică, dar să ştii că e
foarte voinic. Cred că luptele cu tauri şi-au făcut
până la urmă efectul asupra lui. S-a năpustit
afară ca un toreador adevărat.
— John Hadley Nicanor Hemingway. E
absolut superb. Şi jos pălăria pentru tine că ai
făcut faţă aşa de bine!
— Mă simt surprinzător de în formă, dar tu,
Micule… Arăţi groaznic. N-ai dormit în tren?
— Am încercat, dar aveam o presimţire
cruntă că tu eşti în pericol.
— Am fost pe mâini excelente. Connableşii
au fost foarte atenţi şi săritori. Le suntem datori 
vânduţi.
— Poate că până la urmă am făcut bine c-am
venit în Toronto, a zis Ernest.
— Bineînţeles că am făcut bine. Ţi-am spus
eu că totul o să se limpezească.
— Sunt aşa de obosit, că o să cad din
picioare.
— Dormi atunci. I-am arătat un scaun din
colţul camerei.
— Hindmarsh o să se întrebe pe unde umblu.
— Lasă-l să se întrebe. Eşti proaspăt tătic.
— Îţi vine să crezi?
Am zâmbit în sinea mea şi n-am răspuns, iar
el s-a ghemuit sub o pătură şi a căzut într-un
somn adânc. Ca să vezi, doi bărbaţi, m-am gândit
cu profundă mulţumire. Şi amândoi sunt ai mei.
26
În aceeaşi dimineaţă, mai târziu, Ernest a
trimis un potop de telegrame în care anunţa că
totul se terminase cum nu se putea mai bine. Era
peste poate de mândru de viteza cu care
născusem, iar eu eram mulţumită de mine.
Desigur, mă ajutaseră doctorii şi eterul, dar 
înfruntasem tot chinul ca o campioană la
stoicism, în timp ce Ernest era la sute de
kilometri de mine.
El a plecat la muncă, pregătit să înghită un
perdaf de la Hindmarsh, dar a fost mai rău decât
se aşteptase. Hindmarsh nu-l primise pe Ernest
în birou, ci-l umilise de faţă cu toată lumea,
spunând că ar fi trebuit să trimită articolul
înainte să se ducă la spital. Era o absurditate,
fireşte, dar în seara respectivă, când Ernest mi-a
spus toată povestea, după ce o întorsese pe toate
feţele într-un bar, cu Greg Clark, cu multe pahare
de whisky în faţă, era încă ofensat şi furios.
— S-a terminat cu Toronto. Nu putem sta
aici. Băutura nu-l calmase mai deloc şi mă
temeam să nu vină asistenta-şefa să-l dea afară
înainte să termine de povestit.
— Chiar nu se mai poate drege deloc?
— Nu mai ai ce drege. Eram amândoi furioşi.
Mocofanul nu s-a abţinut deloc, iar eu am zis
nişte chestii de-o să le pomenească mulţi ani deacum
încolo.
— Vai de mine, Micule. Te-a dat afară?
— M-a transferat la Weekly. Dar nici vorbă să
accept. Când crezi că ai să poţi călători din nou?
— Eu o să-mi revin în câteva zile, dar copilul
n-o să poată merge cu vaporul decât peste luni
de zile. O să trebuiască să îngroşăm obrazul.
— Aş putea să-l omor pe nenorocit. Poate că
aşa s-ar rezolva.
— Nu pentru mult timp.
S-a strâmbat şi s-a lăsat greu în scaun,
hârşâindu-l tare de podea.
— Apropo, unde-i minunea aia mică? Vreau
să mă mai uit o dată la el.
— E în salon, doarme. Şi tu ar trebui să
dormi. Du-te acasă, Micule. O rezolvăm mâinedimineaţă.
— Ce să mai rezolvăm? S-a terminat, cum
spuneam.
— Nu te gândi la asta. Tu du-te şi ia şi nişte
bicarbonat. O să te trezeşti cu o durere de cap de
toată frumuseţea.
Nu ne-am repezit imediat îndărăt la Paris –
dar numai pentru că era imposibil. Copilul era
într-adevăr prea mic pentru călătorie şi, în plus,
mutatul ne secătuise toate economiile. Eram
aproape faliţi, ba încă şi cu un teanc de facturi de
la spital pe deasupra. Nu ne rămânea decât să 
lăsăm coada jos şi să înghiţim găluşca – „ca o
căţea”, cum îi plăcea lui Ernest să spună. A
acceptat transferul şi, chiar dacă Hindmarsh nu
mai era şeful lui direct, îi simţea încă răsuflarea
în ceafa. De fiecare dată când primea o
însărcinare nesuferită, se întreba dacă nu cumva
îşi vârâse Hindmarsh coada – de pildă, când a
fost trimis la Grădina Zoologică din Toronto ca
să salute sosirea unui păun alb.
— Un păun, Micule. Ăştia încearcă să mă
omoare. Moarte prin înjosire, cea mai
nenorocită dintre toate.
— Poate, am spus eu. Dar n-au cum. Eşti prea
puternic pentru asta.
— Eu n-aş fi chiar atât de sigur.
Iarna a sosit la Toronto cu o ninsoare
viscolită care părea gata să ne dărâme. Dacă la
Paris iernile erau umede şi mohorâte, asta de
aici era de un alb crud, nemilos. Vântul
pătrundea imediat prin hainele şi păturile
noastre şi se strecura în toate ungherele
apartamentului, unde eu şi copilul ne
instalaserăm tabăra lângă calorifer. Fierbeam
apă ca să menţinem atmosfera umedă şi m-am
obişnuit să îmbrac paltonul voluminos al lui 
Ernest când alăptam. Nu ieşeam deloc afară cu
copilul şi am angajat o bonă să aibă grijă de el
cât mă duceam eu la cumpărături. Ernest se
întorcea seara acasă şontâc-şontâc şi părea din
ce în ce mai epuizat şi mai stors. Reuşea să-şi
exprime entuziasmul în faţa noilor succese ale
bebeluşului pe măsură ce i le aduceam la
cunoştinţă – îmi zâmbise în cadă; îşi ţinea capul
sus ca un campion –, dar Ernest trecea printr-o
perioadă în care îi venea greu să se bucure de
ceva.
— Nu văd cum o să rezist aşa un an, a zis el.
— Ştiu că pare imposibil. Dar când o să fim
bătrâni şi neputincioşi, anul ăsta o să ni se pară
o clipită.
— Problema nici măcar nu e că-mi storc
creierii pentru reportaje care sunt mult sub
nivelul meu. Asta nu e nimic. Ci că nu lucrez
deloc la treburile mele, când ăsta e singurul
lucru pe care mi l-am dorit vreodată. Simt cum
mi se strică materialul pe dinăuntru. Dacă nu-l
scriu cât de curând, o să-l pierd de tot.
— Apucă-te acum şi scrie. O să-ţi fac o cafea
tare.
— Nu pot. Sunt prea obosit ca să gândesc. 
Uneori îmi vine inspiraţia dimineaţa, dar
imediat ce încerc să pun ceva pe hârtie plânge
copilul sau trebuie să plec la serviciu. La
sfârşitul zilei, cuvintele seacă de tot. Unde mai
pui că aici suntem aşa departe de tot. Habar nam
cine ce mai scrie sau ce e important.
— Da, dar ţi-ai făcut nişte prieteni buni. Greg
Clark ţi-e simpatic. Asta-i un noroc.
— Mi-e simpatic Greg, dar nu boxează şi nu
ştie nimic despre cursele de cai. În plus, nu l-am
văzut niciodată beat.
— Nu toată lumea se pricepe să bea aşa de
bine ca tine, Micule.
— Dar tot n-am încredere într-un bărbat pe
care nu l-am văzut niciodată abţiguit.
Când noiembrie a lăsat locul lui decembrie,
moralul lui Ernest scăzuse îngrijorător. Dormea
prost, iar copilul care se trezea noaptea nu făcea
decât să înrăutăţească lucrurile. Sosiseră
exemplarele din Trei povestiri şi zece poeme, iar
Ernest îi trimisese câteva lui Ezra, Gertrude şi
Sylvia şi alte câteva acasă, familiei lui din Oak
Park – apoi se pusese pe aşteptat laude.
Parcurgea zilnic de-a fir a păr ziarele şi revistele,
aşteptând cu înfrigurare o cronică, dar existenţa 
cărţii nu era nici măcar pomenită. Dacă lumea
nu ştia de carte, oare exista cu adevărat? Păstra
un exemplar din Little Review a lui Jane Heap cu
miniaturile despre coride şi din când în când le
răsfoia şi se încrunta.
— Nu sunt sigur că sunt acelaşi scriitor care
le-a dat pe astea. Ce dracu, nu mai scriu nimic.
Nu puteam să-i spun că mi se părea că prea
lua totul în tragic, pentru că el chiar suferea
profund după viaţa de scriitor pierdută. Avea
nevoie de mine ca să se simtă iubit şi ocrotit,
bine ancorat în realitate; avea nevoie de munca
lui ca să nu înnebunească. Eu nu-l puteam ajuta
cu asta. Nu puteam decât să mă uit de pe
margine şi să mă întristez la gândul că viaţa
noastră era încărcată de griji într-o vreme când
ar fi trebuit să fim atât de fericiţi.
— Am greşit catastrofal venind încoace, a
spus el într-o seară, când s-a întors acasă într-o
dispoziţie mai sumbră ca oricând.
Nu mai suportam să-l văd cum suferă.
— Ai dreptate, am zis. A fost o greşeală că am
venit. O să ne întoarcem la Paris şi o să te poţi
dedica total scrisului tău.
— Cum o să ne permitem asta?
— Nu ştiu. O să ne permitem şi gata.
— Avem doar două mii pe an din moştenirea
ta. Nu văd cum o să ne descurcăm fără
câştigurile mele.
— Dacă nu poţi să scrii, copilul şi cu mine o
să fim o povară pentru tine. O să ne porţi pică.
Cum să trăim aşa?
— Am dat de greu. Asta-i clar.
— Hai să nu privim lucrurile aşa. Poate fi o
aventură. Marele nostru pariu. Poate că până la
urmă o s-o scoatem la capăt.
— Nu ştiu ce m-aş face fără tine, Micule.
— Tu cumpără biletele. O să le telegrafiez
alor tăi să le cer bani. Ei sunt dispuşi să ajute.
— Vor să le rămân dator. N-o să accept.
— Atunci nu accepta. O să accept eu, pentru
copil.
— Dar dac-aş mai face o ultimă serie pentru
Weekly? Aş putea să-mi dau sufletul pentru încă
şapte, zece materiale, apoi să-mi dau demisia. Cu
asta şi cu ce mai primim din Oak Park, poate
adunăm cam o mie să ne ţină. O mie şi Doamne
ajută.
— S-ar putea să ne-ajungă la fix.
Chiar după prima zi din ianuarie 1924,
imediat ce am considerat că bebeluşul putea
călători fără riscuri, ne-am urcat într-un tren
către New York şi apoi la bordul Antoniei, cu
destinaţia Franţa. Ne obişnuiserăm să-i spunem
copilului „Bumby”, pentru rotunjimea şi
soliditatea pe care le inspira, ca un ursuleţ de
pluş. Îl înfăşuram bine în pături în cabina de pe
vapor, îi vorbeam şi-l lăsam să se joace cu părul
meu în timp ce sus, pe punte, Ernest nu găsea
deloc companie şi devenea tot mai nostalgic
după Paris. Eu aş fi putut rămâne la Toronto un
an sau chiar cinci, dacă aşa îi puteam asigura un
cămin solid lui Bumby, dar eu n-aş fi plătit
acelaşi preţ ca Ernest. Existau bărbaţi care ar fi
putut înghiţi hapul şi rezista o vreme, dar el
risca să se piardă de tot acolo. Cum urma să ne
descurcăm mai departe, la Paris, n-aveam nici
cea mai vagă idee, dar nu voiam să mă frământ
din cauza asta. Ernest avea nevoie ca eu să fiu
puternică pentru noi amândoi în acel moment şi
aveam de gând să fiu. Aveam să mă restrâng, să
nu fac nazuri şi să nu mă amărăsc deloc pentru
că, în fond, era alegerea mea. Îl alegeam pe el,
scriitorul, la Paris. N-aveam să mai ducem 
niciodată o viaţă convenţională.
27
— Ştiu că era vorba să stăm un an, i-a spus
Ernest lui Gertrude când le-am făcut prima
vizită de la întoarcere, dar patru luni în Canada
fac cât un an.
— Ai terminat cu jurnalismul, asta-i cel mai
important, a zis Gertrude. E timpul să-ţi iei
zborul ca lumea şi să scrii ceea ce ţi-e dat să
scrii.
— Martor mi-e Domnul că sunt pregătit, a zis
el şi s-a servit cu încă un pahar de lichior de
pere.
M-am uitat la Alice, în timp ce ei doi îşi
vedeau înainte de-ale lor, hrănindu-se reciproc
cu certitudine şi entuziasm. Ea părea să se
încordeze şi să se închidă în sine, şi m-am
întrebat dacă nu cumva o deranja că Ernest se
întorsese; dacă nu cumva, cât fuseserăm noi
plecaţi, se obişnuise ca Gertrude să fie numai a
ei. Desigur, întotdeauna se găsea cineva care să
graviteze în jurul lui Gertrude, care să aibă
nevoie de atenţia şi de aprecierea ei, dar cu 
Ernest lucrurile aveau o intensitate aparte –
aproape ca şi cum ar fi fost fraţi gemeni, cu un
limbaj numai al lor, acordându-şi unul altuia
întreaga atenţie şi ascultându-se aproape
exclusiv unul pe altul. Şi eu simţeam asta şi, deşi
uneori suferisem din cauza legăturii lor, aproape
că uitasem complet cum era să te simţi singur.
Copilul avea nevoie de mine şi reacţiona la mine
la modul absolut. Vocea mea era cea care-l făcea
să se întoarcă, ritmul braţelor mele care-l
legănau era cel mai potrivit, ca şi felul în care-l
băteam şi-l masam pe spate noaptea, când se
trezea. Îi eram indispensabilă, cum îi eram şi lui
Ernest. Acum, eu eram cea care punea totul în
mişcare.
Categoric, maternitatea poate fi extenuantă.
Eram veşnic nedormită şi uneori nu găseam nici
măcar energia să mă spăl pe cap sau să mănânc
ceva mai elaborat decât pâine cu unt. Dar când îl
alăptam pe Bumby, care frământa în pumn
materialul halatului meu, cu ochii lui calzi şi
nespus de adânci căutând în ochii mei, ca şi cum
aş fi fost chiar centrul universului lui, mi-era
imposibil să nu mă topesc în el. Iar când Ernest
venea acasă după o zi lungă de muncă şi avea 
expresia aia a lui care-mi spunea că stătuse prea
mult singur, în mintea lui, mă simţeam la fel de
necesară. El avea nevoie de mine, după cum
avea nevoie şi de Bumby; fară noi, n-ar mai fi
ştiut să iasă înapoi din el însuşi şi să se simtă iar
întreg.
În mod evident, viaţa noastră de familie
mergea mai bine când eram între noi, la sfârşit
de zi, redescoperindu-ne şi sprijinindu-ne
reciproc. Dar asta se bătea cap în cap cu boemia
pariziană. Gertrude şi Alice ştiau să se poarte
minunat cu Bumby. I-au adus o jucărie
zdrăngănitoare lucioasă, din argint, şi botoşei
tricotaţi. Când a venit momentul botezului, neau
adus o şampanie foarte bună, pe care am
băut-o cu prăjiturele pentru ceai, fructe uscate şi
migdale caramelizate, ba Gertrude a acceptat
chiar şi să fie naşă. Dar nu toţi prietenii noştri
păreau să ştie cum să se poarte cu noi acum, că
aveam un copil după noi. Pound şi Shakespear
treceau uneori pe la noi seara târziu, să bea
ceva, sau ne dădeau întâlnire într-o cafenea,
dacă reuşeam să găsim pe cineva să aibă grijă de
Bumby. Dar Pound ne-a spus răspicat că la el în
garsonieră copiii n-aveau ce căuta. Dar asta nu 
din cauza zgomotului sau pentru că ar fi putut
face mizerie, ci din principiu. „Pur şi simplu nu
cred în copii”, spusese el. „Fără supărare,
Hadley.”
Şi totuşi el ne-a ajutat să găsim cel de-al
doilea apartament de când eram la Paris – un
lucru deloc uşor. Dolarul pierdea teren în faţa
francului şi fusese o prostie din partea noastră
să nu ne aşteptăm la asta. Până atunci viaţa
fusese atât de ieftină; crezuserăm că o puteam
ţine aşa, cu trei guri de hrănit în loc de două, dar
chiriile explodaseră. Când am găsit în sfârşit
ceva convenabil, era de trei ori mai scump decât
în Cardinal Lemoine. Dar a trebuit să plătim. Am
achitat prima chirie înghiţind în sec, am parcat
căruciorul lui Bumby în curte, lângă grămada de
cărbune, şi ăla a fost cuibul nostru.
Ăsta a fost apartamentul de la fabrica de
cherestea, pe strada Notre-Dame-des-Champs,
„podul tâmplarului”, cum au ajuns în scurt timp
să-l boteze unii dintre prietenii noştri. Uneori,
zgomotul şi praful care veneau de jos, de la
depozitul de cherestea, erau insuportabile, dar
poziţia era mult mai bună decât a fostului nostru
apartament de deasupra sălii de dans. Era foarte 
aproape de apartamentul lui Gertrude şi Alice şi
de Grădinile Luxembourg şi mai era şi la o
aruncătură de băţ de Bulevardul Montparnasse
şi de multe dintre cele mai bune cafenele.
Deşi până nu demult Ernest îi dispreţuise pe
scriitorii care lucrau în cafenele, spunând că
erau nişte prefăcuţi care nu voiau decât să
atragă atenţia, începuse acum şi el să le
frecventeze. În parte din motive practice. Avea
nevoie de linişte şi pace, iar Bumby, căruia îi
dădeau dinţii, era adesea agitat. Dar odată ce i-a
intrat în obicei să lucreze la Closerie des Lilas, a
avut surpriza să constate că-i plăcea mai mult
decât să lucreze singur în camera lui, trudind în
tăcere, cum îi plăcea lui să spună. Era mai cald şi
mai agreabil. Prietenii ştiau unde să dea de el,
dacă voiau, şi întotdeauna se găsea cineva
interesant cu care să vorbească sau să bea după
ce termina cu scrisul.
Spunea uneori că ar vrea să înceapă un nou
roman, doar că încă nu-i venise ideea perfectă.
Înţelegea din ce în ce mai bine acum că nici
manuscrisul care se pierduse împreună cu
celelalte din valiză nu era romanul perfect,
indiferent cât de mult se spetise la el şi cât îşi 
dorise să fie. Şi totuşi se temea să se dedice iar
unui lucru atât de mare şi de cronofag. Mai bine
aştepta, iar în timpul ăsta scria povestiri.
— O singură povestire, a zis el, pentru tot
ceea ce ştiu. Ceea ce ştiu sigur-sigur, cu toată
fiinţa mea.
Când a spus asta, m-am întrebat ce anume
ştiam eu sigur-sigur, în felul la care se referea el,
şi n-am putut răspunde decât cu Ernest şi
Bumby, cu viaţa noastră împreună. Era o idee
ruşinos de învechită, îmi dădeam seama, iar
dacă aş fi împărtăşit-o oricărei femei într-o
cafenea din Montparnasse aş fi fost alungată în
stradă în hohote de râs. Ar fi trebuit să am
propriile mele idei şi ambiţii şi să fiu incredibil
de ahtiată după experienţă şi noutate în toate
formele lor posibile. Dar eu nu eram ahtiată
după nimic; eram mulţumită.
Dar nu numai sentimentul de a avea un scop
mă împlinise. Zilele mele erau mai pline şi
căpătaseră mai mult sens. Bumby era o
frumuseţe şi, când ieşeam la plimbare, de două
ori pe zi, eram adesea opriţi şi interpelaţi de
admiratorii lui. Franceza mea era la fel de
împiedicată ca întotdeauna, dar un bebeluş vesel 
e pretextul perfect până şi pentru conversaţiile
mai degrabă unilaterale. Nu o dată am primit în
dar de la piaţă mere sau pere datorită
gânguritului lui şi chiar şi atunci când îl luam cu
mine în cafenele, ca să ne întâlnim cu Ernest la
câte un prânz, Bumby îi cucerea pe toţi. Poate că
unii dintre prietenii noştri erau descumpăniţi,
dar necunoscuţii erau invariabil subjugaţi.
În primăvară, Pounzii au plecat la Rapallo ca
de obicei, dar chiar şi de la distanţa asta Ezra a
reuşit să-i facă rost lui Ernest de o colaborare cu
Ford Madox Ford, ca redactor-şef adjunct la
Transatlantic Review. Ford avea un birou
întunecos şi înghesuit pe Quai d’Anjou şi acolo sa
prezentat Ernest la început de februarie, cu
pantofii lui scâlciaţi şi haina ponosită, peticită la
umăr. Nu era rost de bani, dar voia să capete
experienţă editorială şi relaţii. Dar nu trebuia să-
i arate asta lui Ford, pentru că nu suporta să nu
fie el în avantaj, mai ales când avantajul era
imposibil de obţinut. Romanul lui Ford Soldatul
cel bun avusese parte de ecouri excelente. Mai
scrisese şi alte romane şi-i publicase pe Yeats,
Thomas Hardy, Joseph Conrad şi nu numai într-
o revistă pe care o înfiinţase cu ceva timp în
urmă şi care se numea English Review. Până aici
era suficient de rău, iar pe lângă asta Ford mai
era şi un gentleman bogat şi de origine nobilă, o
combinaţie pentru care Ernest nu avusese
niciodată pic de răbdare. S-a întors de la
întâlnire bombănind cum că Ford avea gusturi
atât de înapoiate, încât risca să cadă-n fund din
cauza lor.
— Aşa, deci nu e modern. Şi de ce-ar trebui
să fie toată lumea modernă? Eu una nu sunt.
— Nu, mâţă mică, tu nu eşti modernă. Dar tu
eşti foarte frumoasă şi bună şi o mamă de toată
isprava pe deasupra. Ford ăsta e prea încântat
de el însuşi şi mai şi vorbeşte hârâit. E aşa de
groaznic, că zici că fiecare vorbuliţă trebuie să
treacă înot prin plămâni ca să-i ajungă în gură.
— Pentru numele lui Dumnezeu, Micule.
Spune-mi, te rog, că ai acceptat totuşi slujba.
— Sigur că da. A zâmbit larg şi poznaş,
întinzându-se să-l ciupească pe Bumby de un
picior. Mă crezi nebun?
Când l-am cunoscut pe Ford, mi-a fost mai
degrabă simpatic, chiar şi după tot ce spusese
Ernest. El şi iubita lui, Stella Bowen, ne-au 
invitat la prânz şi m-am bucurat aflând că aveau
şi ei un copil, o fetiţă adorabilă pe nume Julie,
cam de vârsta lui Bumby. Nu-l luasem cu mine
pe Bumby din politeţe faţă de gazdele noastre,
dar i-am spus Stellei că data viitoare aveam să-l
aduc. Mi-a răspuns încurajându-mă cu aceeaşi
bunăvoinţă pe care o arătase în toate –
servindu-ne cu un prânz minunat, cu patru
feluri, şi făcându-mi cu amabilitate conversaţie
cu accentul ei australian încântător. Ford era
dolofan şi rumen în obraji, cu un păr blond şi rar
şi mustaţă. La început m-am întrebat cum de
reuşise Ford, aşa trecut de vârsta mijlocie cum
era, să cucerească o femeie superbă cum era
Stella, dar în curând s-a dovedit că avea maniere
perfecte şi susţinea cu o convingere
emoţionantă toate cauzele în care credea,
printre care Stella, vinul bun, supa cremă şi
literatura. Tot timpul mesei de prânz a insistat
cât de important era pentru el să-i ajute pe
scriitorii tineri ca Ernest să-şi găsească drumul.
Îmi dădeam seama că Ernest ar fi preferat să nu
aibă nevoie de ajutorul lui Ford şi în general al
nimănui, dar adevărul era că avea.
— Pot să ridic mult revista asta, a zis Ernest 
după ce ne luaserăm la revedere şi mergeam
spre casă. Ar trebui să zică mersi că mă are.
— Mie mi-a plăcut de el.
— Normal că ţi-a plăcut.
— Ce vrei să spui cu asta?
— Nimic. A dat peste o piatră desprinsă din
caldarâm, pe care a zburat-o în stradă cu o
lovitură de picior. Nu ţi se pare că seamănă cu o
morsă?
— Un pic, am recunoscut eu.
— Şi hârâitul?
— Da, e destul de grav, aşa-i? Stella a zis că i
se trage din război, de la un atac cu gaze.
— Atunci aş putea să-l iert pentru asta, dacă
n-ar fi aşa cu nasul pe sus.
— Nu trebuie să-ţi placă de el. Faci treaba şi
gata.
— E multă treabă de făcut. Presupun că ăstai
un noroc.
— Şi nu e singurul, Tatie. O să vezi.
Ford şi Stella au început să ţină ceaiuri
literare joia, pe Quai d’Anjou. Mă duceam des la
ei pentru companie şi-l luam cu mine şi pe
Bumby, proptind căruciorul oriunde găseam un 
firicel de soare care pătrundea prin geamuri. La
unul dintre ceaiurile astea l-am întâlnit pentru
prima oară pe Harold Loeb. Harold părea să fie
cam de vârsta lui Ernest şi arăta foarte bine –
înalt, cu un nas drept şi ascuţit, bărbie voluntară
şi o cascadă de păr negru buclat. Imediat ce Ford
a făcut prezentările, am legat firesc o
conversaţie despre State.
— N-aş putea spune exact că mi-e dor de
casă, a zis el. Dar se pare că o tot visez, orice-aş
face. Mă întreb oare de ce.
— Cred că e o parte din tine, am zis eu. E
ceva înţelenit, nu-i aşa?
— Frumos spus, a zis el şi m-a fixat cu nişte
ochi limpezi şi foarte albaştri. Deci şi tu tot
scriitoare eşti?
— Nici pe departe. Am început să râd. Deşi
cred că m-aş pricepe cât de cât. Întotdeauna miau
plăcut cărţile şi am simţit că-mi vorbesc pe
limba mea. Cânt la pian din copilărie, dar nu la
modul serios.
— Nici eu nu sunt sigur că scriu serios, a zis
Harold. La drept vorbind, mă străduiesc din
răsputeri să fiu amuzant.
— Pun pariu că poţi fi foarte amuzant, dacă-
ţi dai silinţa.
— Frumos din partea ta să spui asta. Ia vino
să-i spui şi lui Kitty. Ea zice că fac numai glume
de doi bani.
Am traversat împreună camera ca să mi-o
prezinte pe prietena lui, Kitty Cannell, care era o
adevărată frumuseţe, suplă, graţioasă şi
strălucitoare toată.
— Kitty a fost dansatoare profesionistă, a zis
el. Dacă se duce să mai aducă nişte vin, o să-ţi
dai seama imediat.
— O, Harold, a făcut ea. Te rog, nu te chinui
să fii şarmant.
— Vezi, Hadley. Trebuie să fiu foarte
morocănos când e Kitty prin preajmă, altfel îşi
pierde răbdarea cu mine. S-a strâmbat, iar Kitty
a început să râdă, dezvelindu-şi dinţii ei frumoşi.
Şi uneori, a continuat Harold, îmi trânteşte câte
o surpriză totală, drăguţa de ea.
— De-aia mă şi ţii pe lângă tine.
— Şi pentru gleznele tale, iubito.
Până la sfârşitul după-amiezii, Harold şi Kitty
mă cuceriseră amândoi şi am acceptat
bucuroasă când ne-au invitat a doua zi, pe
Ernest şi pe mine, să cinăm la Nègre de 
Toulouse.
— E un loc secret din cartier, o minune, a zis
Kitty. N-o să-l găseşti în ghidurile turistice.
— Jur că n-o să suflu o vorbuliţă, am zis, apoi
am început să mă întreb cu ce Dumnezeu să mă
îmbrac. Eram la fel de nedumerită şi a doua zi
spre seară, când ar fi trebuit să plecăm la
restaurant. Trecuseră cinci luni de când îl
născusem pe Bumby. Înotam acum în hainele de
gravidă, dar încă nu mă încăpea nimic din ce
purtam înainte.
— Nimeni nu se sinchiseşte de fapt, a zis
Ernest. Poţi să-ţi pui şi un sac pe tine, că tot ai
să-i vrăjeşti pe toţi.
— Ba nu-i adevărat. Poate că tu nu dai doi
bani pe haine. Am arătat spre helanca şi spre
haina lui peticită, uniforma pe care o purta zi şi
noapte, fară să-i pese câtuşi de puţin de modă
sau măcar de etichetă. Dar, în general, oamenii
sunt atenţi la lucrurile astea şi vor să facă
impresie bună.
— În mod evident, tu ai făcut deja impresie.
Dar, dacă vrei, o să le spun că am luat-o prea în
serios pe Gertrude, care întotdeauna zice să
cumpărăm tablouri, şi nu haine.
— Într-adevăr, aşa zice, dar noi nu
cumpărăm tablouri, nu? M-am încruntat la
reflecţia mea din oglindă.
— Nu te mai agita, Tatie, a zis Ernest, venind
în spatele meu să-mi lipească un sărut pe ceafa.
Tu eşti cea mai încântătoare, mai simplă şi mai
fară fasoane.
Privirile ni s-au intersectat în oglindă.
— Vai, ce drăguţ eşti tu!
M-a sărutat iar, apoi m-a împins hotărât
afară pe uşă.
Până la urmă, restaurantul era atât de slab
luminat, încât după prima sticlă de vin nu m-am
mai simţit prost. În timp ce bărbaţii discutau
despre Princeton, unde studiase Harold, şi
despre tentative de prime romane (Harold
tocmai lucra la a lui în acea perioadă), Kitty şi cu
mine am avut o conversaţie surprinzător de
intimă despre prima ei căsătorie cu Skipwith
Cannell, un poet care, după toate aparenţele, o
făcuse tare nefericită, după care refuzase să
divorţeze de ea.
— Trebuie să fie absolut groaznic pentru
tine. Cum o să faci să te recăsătoreşti?
— N-o să mă recăsătoresc niciodată, dragă. 
Slavă cerului că măcar din punctul ăsta de
vedere mă înţeleg cu Harold. Dar tare aş vrea să
nu fiu legată de Skip pentru totdeauna. A fost şi
aşa destul de greu de suportat când era prin
preajmă. Acum face gălăgie şi-mi mănâncă zilele
tocmai de la Londra.
— Deci de fapt vrei libertate.
— Dumnezeule, da! Tu nu vrei?
— Nu ştiu. Presupun că vreau să fiu fericită.
— Fericirea e o chestie aşa de complicată, pe
când libertatea nu-i. Ori eşti legat de mâini şi de
picioare, ori nu eşti.
— Dar n-o rezolvi dacă dai vina pe căsătorie.
Când iubeşti pe cineva, eşti automat legat de
persoana aia. E inevitabil – dacă nu cumva juri
că te laşi de iubit.
— Nici măcar eu nu sunt chiar atât de
pragmatică. A râs şi a ridicat paharul. Atunci să
bem pentru dragoste.
Harold s-a întors spre noi cu o expresie
întrebătoare.
— Ce se întâmplă aici?
— Hadley mă converteşte la romantism, a zis
Kitty.
Harold a chicotit.
— Slabe speranţe, iubito, dar e o idee foarte
simpatică.
— Nu se admite mai mult de un romantic de
masă, s-a amestecat Ernest în discuţie. E un
anunţ pe uşă.
După o cină bogată, au venit cu noi în
apartamentul de lângă fabrica de cherestea
pentru un ultim pahar şi, chiar dacă s-au
prefăcut politicoşi că nu văd cât de întunecos, ca
un tunel, era apartamentul nostru, mi-a fost clar
că nu erau obişnuiţi cu traiul modest. Copilul
dormea în camera de alături, aşa că ne-am
înghesuit în jurul mesei din bucătărie.
— Cred că într-o lună termin romanul ăsta, a
zis Harold, după care o să joc totul pe o carte.
Vreau o editură americană, un avans şi cronici
bune cu toptanul.
— Ai uitat să zici de dansatoare, a zis Ernest,
rânjind ironic.
— O să le trecem în contract, a răspuns
Harold. Serios acuma, o să mă arunc la Boni and
Liveright. Ford zice că asta-i prăvălia pe val la
New York.
— Îl publică pe Sherwood Anderson, a spus
Ernest. S-au purtat bine cu el, iar el zice că sunt 
specializaţi în scriitori americani contemporani.
— Asta-s eu, a zis Harold. Şi tu.
— Ar trebui să le trimiţi şi tu povestirile,
Tatie. Sherwood o să pună sigur o vorbă bună
pentru tine, am zis eu.
— Poate, a răspuns Ernest. Mi-a trecut şi mie
prin cap.
— Bun, asta s-a rezolvat, a zis Kitty, haideţi
vă rog să vorbim despre ceva interesant.
— Cum ar fi pălăriile, draga mea Kitty? a zis
Harold.
— Poate. Ea s-a întors spre mine. Mi-ar face
mare plăcere să te iau cu mine la cumpărături.
Ai putea fi proiectul meu de suflet.
— O, frăţioare, a făcut Ernest.
— Ce? Tuturor ne plac lucrurile drăguţe, a
zis Kitty. Promit că n-o umplu de perle şi de
bezele.
— Mi-ar face mare plăcere, am spus eu. Hai
să fixăm o întâlnire cât mai curând. Dar, după ce
au plecat ei, mi-am dat seama că greşisem
acceptând oferta lui Kitty.
— Nu vrea decât să te umilească, nu-ţi dai
seama? a zis Ernest.
— Încearcă şi ea să fie drăguţă. N-o să accept 
nimic de pomană, dacă asta era grija ta.
— Nu-i asta. Vrea să te momească şi să-ţi
bage în cap că eşti tratată prost.
— Niciodată n-aş putea crede aşa ceva.
— O să vezi tu. Dacă ea îţi tot şuşoteşte la
ureche, o să începi să mă urăşti pentru sărăcia în
care trăim.
— Eşti îngrozitor de exagerat, Tatie. Vorbim
aici de cumpărături, ce Dumnezeu!
— Ba nu-i adevărat, a zis el înciudat şi s-a
dus să-şi toarne de băut.
28
În timp ce Bumby îşi făcea somnul acasă,
supravegheat de Marie Cocotte, care acceptase
cu entuziasm să se întoarcă în serviciul nostru,
chiar şi cu îndatoririle suplimentare de bonă la
copil, am început să mă întâlnesc cu Kitty o dată
pe săptămână. Luam un ceai undeva sau intram
în magazinele de antichităţi de câte ori avea ea
timp. Îmi plăcea mult să mă uit la bijuterii, mai
ales la cerceii cloisonné care erau atunci la modă
şi, chiar dacă Ernest şi cu mine n-aveam bani de
aruncat pe asemenea mofturi, îmi făcea plăcere 
s-o privesc pe Kitty mişcându-se prin magazine
şi să-i ascult comentariile laudative. Avea ochi şi
părea să-şi dea seama, instinctiv, ce avea să
reziste în timp şi ce era frumos, dar efemer. Din
când în când încerca să-mi vâre pe gât câte un
cadou şi mi-era ciudă că refuzam. Într-adevăr,
nu voia decât să fie drăguţă, dar Ernest avea
mândria lui şi nu voiam să risc să tulbur apele.
Oricât aş fi încercat să-l conving pe Ernest de
calităţile lui Kitty, el rămânea pornit împotriva
ei. Era prea decorativă, spunea el, şi preocupată
de propriul ei confort, dar mă întreb dacă nu
cumva se simţea de fapt ameninţat de
independenţa ei. Ea lucra ca redactor de modă şi
dans pentru mai multe reviste din State şi, chiar
dacă Harold îi plătea cochetul apartament de pe
rue de Monttessuy, asta era doar pentru că el
insista să locuiască separat şi se scălda în bani
de la ambele ramuri ale familiei. Şi Kitty avea
bani moşteniţi şi s-ar fi putut întreţine singură.
În plus, era incredibil de sigură pe ea şi avea un
mod de a se mişca şi de a vorbi care arăta că nu
era nevoie să-i spună nimeni că e frumoasă sau
importantă. O ştia şi singură, iar genul ăsta de
siguranţă de sine îl deranja pe Ernest.
Mă luptam pentru după-amiezile mele cu
Kitty, chiar dacă asta isca tensiuni acasă, pentru
că era pentru prima oară de când plecaserăm
din St. Louis când îmi făcusem o prietenă care să
fie numai a mea. Gertrude şi Sylvia fuseseră
întotdeauna ale lui Ernest. El era posesiv cu ele
şi nu se sfia s-o arate. Cu Alice, Maggie Strater,
ba chiar şi cu Shakespear, se pare că nu prea
reuşeam să depăşesc condiţia de soţie de artist.
Kitty era legată de Harold, cu care Ernest
începuse să se vadă des mai nou, dar în acelaşi
timp avea în mod evident viaţa ei. Şi îmi căuta
compania.
— Tu chiar că eşti americancă până-n
măduva oaselor, nu-i aşa? îmi spusese ea la una
dintre primele noastre întâlniri.
— Cum? Şi tu eşti americancă, răspunsesem.
— Nu sunt ca tine. Se simte în tot ce spui cât
eşti de directă şi de simplă.
— Maică Precistă, spusesem eu. Pur şi
simplu ai găsit un mod politicos de a-mi atrage
atenţia că nu-i locul meu aici, la Paris.
— Nu e, spusese ea. Dar asta-i bine. Avem
nevoie de d-ăştia ca tine pe-aici, ca să ne spună
cum suntem cu adevărat.
În afară de bombăneala lui Ernest, singurul
obstacol în prietenia mea cu Kitty era felul în
care ea continua să-mi ofere cadouri, chiar şi
după ce am încercat să-i explic, pe îndelete,
complexităţile mândriei lui Ernest.
— E doar un fleac, insista ea. De ce să-l
deranjeze?
— Uite aşa, pur şi simplu. Îmi pare rău.
— Mie mi se pare o chestie de omul
cavernelor. Dacă te ţine în piei de animal, să
îngrijeşti de focul pentru gătit, niciun alt bărbat
n-o să te vadă, darămite să te mai şi vrea.
— Nu e o chestie chiar aşa barbară. Trebuie
să facem economii. Nu-i un sacrificiu chiar atât
de mare.
— Bine, înţeleg. Dar uite de-aia am eu un
dinte împotriva căsătoriei. Tu suferi pentru
cariera lui. Şi la sfârşit tu cu ce te alegi?
— Cu satisfacţia de a şti că fără mine n-ar fi
reuşit.
Ea şi-a întors privirea de la poşeta perlată pe
care o admira şi şi-a aţintit ochii de un albastrupal
asupra mea.
— Te ador, să ştii. Să nu te schimbi niciodată,
cu nimic.
Era şocant de retrograd – probabil că şi naiv
– din partea mea, dar chiar credeam că orice
sacrificiu, orice greutate din viaţa noastră
merita efortul, de dragul carierei lui Ernest. La
urma urmei, de-aia veniserăm la Paris. Dar numi
era uşor să mă uit cum mi se fac zdrenţe
hainele şi să nu mă apuce ruşinea, mai ales că
erau vremuri când femeile se îmbrăcau foarte
şic. Dar chiar nu cred că aş fi putut ţine pasul cu
ele, chiar dacă n-am fi fost strâmtoraţi.
Apartamentul nostru era rece şi umed şi
simţeam adesea o durere surdă în sinusuri.
Ţineam pătuţul lui Bumby în colţul cel mai
călduros, dar tot s-a îmbolnăvit. În primăvara
aia, săptămâni de-a rândul ne-am tot dat unul
altuia o tuse măgărească, care-l trezea din somn.
Se trezea plângând, cerând să sugă. Putea fi o
încântare să-l alăptez în timpul zilei, când eram
bine odihnită, dar noaptea mă storcea de
energie. În astfel de momente simţeam cel mai
acut nevoia de o ieşire cu Kitty sau de o
plimbare cu Stella Bowen şi Julie, care-mi
deveniseră şi ele prietene apropiate.
Pe lângă asta, încercam să fug de acasă cel 
puţin o oră pe zi ca să exersez la pian. Nu ne
puteam permite să cumpărăm şi nici măcar să
închiriem un pian, ca mai înainte, aşa că
exersam la unul dezacordat din beciul umed al
unui magazin de muzică din vecini. Trebuia să
aprind o lumânare ca să văd partitura şi de
multe ori mi se chirceau degetele de la frig.
Uneori nu părea să merite efortul, dar eu tot nu
renunţam, pentru că nu eram încă dispusă să mă
despart de acea parte din mine.
Între timp, Ernest lucra mai bine ca oricând.
Presiunea pe care o simţise după ce evadase din
Toronto la Paris părea să fi jucat un rol absolut
crucial în a-l stimula, pentru că scria intens şi
cursiv, aproape fară să bâjbâie. Povestirile
ieşeau atât de bine, încât abia putea ţine pasul
cu ele.
Făcea în continuare muncă de redactor
pentru Transatlantic şi, deşi el rămăsese la fel de
critic la adresa şefului său, Ford a continuat să
promoveze scrierile lui Ernest. Când Ernest i-a
spus lui Ford că se temea că va dura ani şi ani
până să ajungă la consacrare, Ford i-a zis că bate
câmpii.
— Ţie o să ţi se-ntâmple foarte repede. Când 
Pound mi-a arătat ce scrii, mi-am dat seama
imediat că ţi-aş publica orice. Absolut tot.
Ernest a primit complimentul oarecum jenat
şi a încercat să fie mai blând cu Ford, mai ales că
încerca să-l convingă să publice The Making of
Americans, un roman al lui Gertrude, care zăcea
în sertarul ei încă din 1911. Într-un sfârşit, Ford
a acceptat să-l publice în foileton, iar Gertrude a
fost în extaz. Revista devenea tot mai
importantă pe măsură ce trecea timpul şi era
foarte citită în mediul lor, iar pentru ea avea să
fie prima apariţie tipărită importantă. În
numărul din aprilie, scrierea ei avea să apară
alături de un fragment ales din ultima operă a
lui Joyce, aflată încă în lucru, cartea care urma să
devină mai târziu Finnegans Wake, alături de
câteva scrieri ale lui Tristan Tzara şi de o nouă
povestire a lui Ernest, Tabără indiană, care
descria în detaliu cum năştea o femeie, iar soţul
ei cel laş îşi tăia gâtul pentru că nu mai suporta
să-i audă ţipetele. El era foarte mulţumit de ea,
pentru că reuşise să ia o amintire din copilărie,
când îl văzuse pe tatăl lui asistând la naştere o
indiancă, s-o alipească de un alt lucru pe care-l
văzuse, cuplul de refugiaţi de pe drumul spre 
Karagaci, şi să facă din ele o singură povestire
puternică.
— Joyce ştie şmecheria, mi-a spus într-o
după-amiază târzie, întors acasă după ce lucrase
la numărul respectiv. L-a inventat pe Bloom, şi
Bloom e cel mai tare. Trebuie să digeri viaţa.
Trebuie s-o mesteci şi s-o iubeşti toată. Trebuie
s-o trăieşti cu ochii, de fapt.
— Tare bine le zici.
— Da, dar poţi să le zici şi să le tot zici, dar să
nu-ţi iasă ca lumea. Trebuie s-o faci.
Numărul din aprilie conţinea şi primele
cronici importante la ale lui Trei povestiri şi zece
poeme, care în general debordau de entuziasm
faţă de talentul şi de stilul lui. Era un inovator,
spuneau cronicile, şi un scriitor demn de
urmărit. Mă bucuram nespus văzând că, în
sfârşit, îşi câştiga un renume. Peste tot unde
mergeam, se părea că oamenii voiau să fie în
preajma lui. Plimbându-mă noaptea cu el pe
bulevard, pe lângă zumzăitul conversaţiilor şi al
muzicii metalice, auzeam că-l strigă cineva pe
nume şi trebuia să ne oprim şi să bem un pahar
amical înainte să ne mutăm la altă cafenea, unde
o luam de la capăt. Toată lumea avea o glumă 
sau o veste pentru el, iar cercul nostru de
cunoştinţe se lărgea de la o zi la alta.
John Dos Passos, pe care Ernest îl cunoscuse
imediat ce se angajase la Crucea Roşie, în Italia,
era din nou la Paris, profitând de valul
succesului său literar şi mereu pus pe distracţie.
Cam tot atunci a apărut în peisaj şi Donald
Stewart. Era un umorist care avea să ajungă mai
târziu celebru pentru piese ca Poveste din
Philadelphia, dar pe atunci era doar un tip
simpatic care stătea la bar, într-un costum crem
foarte elegant. Ernest era mândru de uniforma
lui şleampătă de scriitor, dar mie personal îmi
mai fugeau ochii din când în când la câte o
pereche de pantaloni călcaţi la dungă. Ai lui Don
erau perfecţi. Pe lângă asta, arăta şi bine, într-un
fel copilăros, ras şi frezat, cu nişte ochi albaştri
limpezi, care se însufleţeau foarte tare când
râdea.
Când Ernest ne-a făcut prezentările, Don a
devenit imediat minunat de familiar cu mine.
— Ai un păr superb, a zis el. Ce culoare
neobişnuită!
— Mulţumesc. Şi tu ai haine frumoase.
— Mama mea ţinea la haine. Şi la etichetă.
— Şi la planşele de călcat?
— Sunt neîntrecut la călcat, recunosc.
Am mai stat puţin de vorbă şi mă simţeam
aşa de bine, că a trecut pe puţin jumătate de oră
până mi-am dat seama că Ernest se instalase la o
masă vecină. Nu recunoşteam pe nimeni de la
masă şi nici pe femeia frumoasă care stătea
lângă el. Era suplă şi fermecătoare, cu un păr
blond închis tuns foarte scurt. Părea să aibă un
corp subţire şi băieţesc pe sub puloverul lung pe
care-l purta, dar tunsoarea o plasa cumva
dincolo de aerul băieţos, făcând-o cu atât mai
feminină. În clipa când am văzut-o, am simţit un
fior ascuţit străbătându-mă – chiar înainte ca
Ernest să se aplece şi să-i şoptească ceva. Ea a
râs gutural, arcuindu-şi gâtul lung şi alb.
— Te simţi bine? m-a întrebat Don. Te-ai
albit la faţă.
— Ah, n-am nimic, mulţumesc.
Mi-a urmărit privirea până la Ernest şi la
femeie. Sunt sigură că totul îi era cât se poate de
clar, dar a dezamorsat momentul cu graţie.
— Tipa e Duff Twysden, a zis el. De fapt,
Lady Twysden. Cică s-ar fi măritat cu nu ştiu ce
conte englez. Conte, viconte sau lord de-a nu ştiu 
câta spiţă. Nu reuşesc să ţin socoteala la
nobilime.
— Da, mă rog. Reuşeşte cineva?
M-am uitat la Ernest exact în momentul când
el a ridicat privirea. O străfulgerare aproape
insesizabilă de suspiciune a trecut de la unul la
altul, apoi el s-a ridicat şi s-a apropiat.
— Scuze, Don. Văd c-ai cunoscut-o pe soţia
mea.
— O încântare, a zis Don, după care Ernest
m-a luat de cot şi m-a dus la masa unde aştepta
Duff.
— Lady Twysden, a zis el, făcând
prezentările. Sau preferi Smurthwaite, mai nou?
— Nu contează, Duff să fie. Ea s-a ridicat pe
jumătate, întinzând o mână. Încântată.
Tocmai mă adunam ca să spun ceva plăcut,
când din îmbulzeală a apărut Kitty.
— Doamne, ce bine-mi pare să te văd. Hai să
bem ceva.
În spatele ei venea Harold, care nu arăta bine
deloc. Era palid şi buza de sus îi era umedă.
— S-a întâmplat ceva? am întrebat când am
ajuns mai aproape de bar.
— Harold mă părăseşte.
— Glumeşti.
— Bine-ar fi. Şi-a aprins o ţigară şi a rămas o
clipă privindu-i ţintă vârful înainte să înceapă să
tragă-n piept cu pufăituri scurte. L-a apucat un
soi de neastâmpăr. Noi am zis întotdeauna că o
să ne lăsăm unul altuia toată libertatea. Ciudat
însă, când ţi se dă nu mai vrei.
— E altcineva la mijloc?
— Ca întotdeauna, nu? A oftat. Probabil că e
şi chestia cu noul roman. El vrea să reinventeze
tot. În curând o să plec la Londra. Voiam să-ţi zic.
— O, Kitty, chiar aşa? E chiar aşa de rău?
— Se pare că da, a zis ea. Am câteva lucruri
pentru tine pe care nu mă lasă inima să le pun în
bagaj. O să trec pe la tine.
— Puţin îmi pasă de rochii. Nu-mi trebuie.
— Aiurea.
— Ştii ce-o să spună Ernest.
Ea a pufnit, suflând afară fumul.
— Da, dar el habar n-are cât de greu e să fii
femeie. A arătat cu capul în direcţia lui Duff.
Asta-i o junglă, nu-i aşa? Concurenţa nu e doar
mai tânără. E şi mai motivată. Astea aruncă-n joc
tot ce au.
Nu prea ştiam ce să spun. Kitty era una 
dintre cele mai echilibrate şi mai încrezătoare în
sine femei pe care-mi fusese dat să le cunosc şi
iat-o acum, dărâmată şi năucă. Îmi venea să-i
rup gâtul lui Harold.
— Vrei să mergi acasă? am întrebat.
— Nu pot să stau şi să mă ofilesc de dor ca o
şcolăriţă şi toată lumea să-mi plângă de milă.
Mai bine mor. Hai să bem şampanie, a zis ea,
arborând cea mai curajoasă expresie de care era
capabilă. Valuri, valuri de şampanie.
Am rămas toată seara lângă Kitty, dar cu un
ochi la Ernest. Tipa asta, Duff, era prea
încântătoare şi se purta prea familiar. Vorbea
atât de liber cu Ernest, încât ai fi zis că se
cunoşteau de ani întregi, iar eu mă simţeam
vulnerabilă acum, după ce Kitty îmi dăduse
vestea. Cele mai groaznice evenimente vin
întotdeauna cu energia unor accidente, ca şi cum
s-ar întâmpla din senin. Dar asta-i doar din
cauza lipsei de perspectivă. Pentru Kitty era un
şoc, dar probabil că Harold îşi plănuia evadarea
de multe luni. Vrând, nevrând, m-am întrebat
dacă nu cumva puteam păţi şi eu acelaşi lucru.
La urma urmei, de când apăruse Duff în peisaj?
La un moment dat, după miezul nopţii, când 
pur şi simplu simţeam că mi se închid ochii, am
rugat-o pe Kitty să mă scuze şi i-am atras atenţia
lui Ernest.
— E momentul să-ţi duci biata nevastă la
culcare, am zis. Abia mă mai ţin pe picioare.
— Biata mâţă, a zis el. Atunci du-te acasă.
Vrei să-ţi găsesc pe cineva să te conducă?
— Vrei să mai stai? am întrebat tăios. Duff sa
întors politicoasă cu spatele.
— Bineînţeles. Care-i problema? Doar nu-s
eu ăla care doarme pe el, nu?
În momentul ăla mi-am pierdut complet
vocea, dar Kitty a apărut să mă salveze.
— Am eu grijă de soţia ta, Hem. Tu stai aici şi
distrează-te. L-a provocat cu o privire metalică,
dar el n-a muşcat momeala.
— Eşti o drăguţă, Kitty. Mersi. S-a ridicat şi
m-a strâns fratern de braţ. Du-te şi odihneşte-te.
Am încuviinţat din cap într-un soi de transă,
în timp ce Kitty m-a apucat ferm de braţ şi m-a
scos de acolo. Când am ajuns afară, am început
să plâng în tăcere.
— Mi-e aşa de jenă, am zis.
Kitty m-a cuprins într-o îmbrăţişare
viguroasă, încurajatoare.
— Lui ar trebui să-i fie jenă, dragă. Şi ei la fel.
Cică tipa e nevoită să ţină pe lângă ea armate
întregi de bărbaţi pentru că nu se poate
întreţine singură.
— Duff, am zis eu. Cine s-ar porecli singur în
halul ăsta?
— Exact. Aş paria pe bani mulţi că nici măcar
unu’ ca Hem, care n-are minte ioc, n-ar da o
femeie ca tine pe o poamă ca asta. Haide.
Fruntea sus.
— Ai fost aşa drăguţă cu mine, Kitty. N-am
cuvinte să-ţi spun ce dor o să-mi fie de tine.
— Ştiu. Şi mie o să-mi fie dor de tine, dar ce,
am de ales? Nu-mi rămâne decât să fug la
Londra şi să sper că Harold o să se ţină după
mine.
— Şi o să se ţină?
— Sincer, nu ştiu.
Când am ajuns acasă, Bumby era treaz şi
rodea un mic inel de cauciuc, scâncind.
Marie s-a uitat la mine cu aerul că-şi cerea
scuze.
— Cred că a visat foarte urât. Bietul de el. Nu
m-a lăsat să-l liniştesc.
— Mulţumesc c-ai stat până la ora asta
târzie, Marie. După ce a plecat ea, am încercat
să-l calmez pe Bumby, dar era agitat şi se tot
smiorcăia. Mi-a luat mai mult de o oră să-l
adorm la loc, iar când am ajuns şi eu să mă culc
eram atât de obosită, încât aproape că deliram –
dar n-am reuşit să mă odihnesc. Mă simţisem
atât de puternică şi de mulţumită de viaţa
noastră, dar Kitty avea dreptate. Concurenţa
devenea pe zi ce trecea tot mai acerbă. Parisul
era plin de femei ispititoare. Stăteau în cafenele
cu chipurile lor proaspete şi cu picioarele lor
lungi şi frumoase şi aşteptau să se întâmple ceva
scandalos. În timpul ăsta, maternitatea îmi
modificase corpul. Ernest spunea că-i plac
şoldurile şi sânii mei mai plini, dar cum
priveliştea era atât de diversă, ar fi putut foarte
uşor să-şi piardă interesul faţă de mine. Poate că
şi-l pierduse deja – caz în care ce-aş fi putut
face? Ce se făcea în asemenea cazuri?
Mai târziu, când Ernest s-a întors acasă, eu
eram încă trează şi atât de obosită, că m-a pufnit
plânsul. Nu m-am putut abţine.
— Biata mămică, a zis el, urcându-se în pat
lângă mine şi strângându-mă tare în braţe. Nu 
mi-am dat seama că eşti aşa sleită. Hai să te
ducem într-o vacanţă lungă şi frumoasă.
— O, Doamne, da, am zis eu, simţind un val
de uşurare. Undeva foarte departe de aici.
29
Acest „undeva foarte departe” a fost pentru
noi sătucul Schruns, din Vorariberg, Austria. Am
ajuns chiar înainte de Crăciunul anului 1924 şi,
chiar din prima zi, ne-am simţit acolo mult mai
bine-veniţi decât ne-am fi aşteptat. Pentru mai
puţin de jumătate din cât cheltuiam săptămânal
la Paris, aveam două camere confortabile la
hotelul Taube şi o bonă, Tiddy, care să-l plimbe
pe Bumby. Aveau treizeci şi opt de feluri de
bere, vin roşu, coniac, kirsch şi şampanie. Aerul
avea efervescenţa şampaniei. Bumby respira
mai uşor la Schruns; ca noi toţi. Tiddy îl trăgea
prin sat pe sania lui de lemn, în timp ce Ernest
lucra sau încerca să lucreze în cameră după
micul dejun, iar eu exersam la pianul de la
parter, la care aveam acces când pofteam, în
camera aceea caldă. După-amiaza, după ce
mâneam brânză tare, cârnaţi, pâine săţioasă şi 
câteodată portocale, mergeam la schi.
Am schiat mult. Un fost schior profesionist,
Walther Lent, îşi deschisese o şcoală, iar noi
eram elevii lui. Săptămâni de-a rândul, n-am
ştiut decât de prospeţimea pură, albă,
previzibilă a zăpezii. Urcam cu orele, tot mai sus,
căci ce rost ar fi avut totul dacă nu ajungeam pe
un vârf, unde nu era nimeni în jur şi nici vreo
urmă sau vreo amintire despre nimeni altcineva,
pe nicăieri? Trebuia să ai multă forţă ca să
schiezi aşa – incredibil de multă forţă şi
rezistenţă. Nu erau nici gondole, nici teleschi.
Duceam schiurile în spinare şi tot ce ne mai
trebuia în rucsaci. Spre marea mea mirare, chiar
am rezistat. Plecarea din Paris fusese lucrul
ideal pentru mine. Dormeam bine, aveam ajutor
la copil, iar aerul curat şi mişcarea mă făcuseră
să mă simt mai puternică şi mai în formă ca
oricând. Urcând încet pe valea lungă, zăream
cocoşi polari, cerbi şi jderi, din când în când şi
câte o vulpe albă, alpină. La coborâre, nu
vedeam altceva decât zăpada imaculată;
adânciturile şi suişurile văilor gheţarilor, norii
uriaşi de pulbere stârniţi de schiurile noastre.
Eu eram o schioare mai bună, dar Ernest era un 
mai bun devorator de orice era nou – aer nou,
mantie nouă de zăpadă sfărâmicioasă. Alunecam
şi tot alunecam. Zburam.
Dacă te aplecai pe fereastra noastră de la
etajul al doilea al hotelului Taube, cu partea din
faţă a corpului în afară, ţinându-te cu vârfurile
degetelor de pereţii tencuiţi cu stuc, vedeai nu
mai puţin de zece Alpi îngropaţi în zăpadă.
— Îţi place figura asta? a întrebat Ernest
când a încercat prima dată şmecheria, apoi s-a
dat la o parte să-mi facă loc.
— Îmi place foarte mult, am zis. Între timp el
se apropiase şi se lipise de mine, înconjurândumă
cu braţele până a ajuns să mă ţină el să nu
cad. Îmi place foarte mult, am repetat eu, pentru
că aveam două braţe puternice şi zece Alpi în
faţa mea. El m-a tras în cameră, apoi ne-am
întins pe patul cu saltea de puf şi am făcut
dragoste. Şi mi-am adus aminte de tot ce aveam
noi doi mai bun. Cât de liberi şi de naturali
puteam fi când eram corpuri, fără unghiuri
ascuţite sau paşi greşiţi şi fără să fie nevoie să
vorbim. Cum în pat, mai mult ca oriunde, el era
animalul meu preferat, iar eu al lui.
În spatele hotelului era un deluşor unde eu
exersam cu schiurile în zăpada proaspătă, în
timp ce Ernest încerca să lucreze fără prea mult
spor. Pentru muncă, şi numai pentru ea, îi lipsea
Parisul, aglomeraţia oraşului şi rutina lui. În
general, dacă nu mergea scrisul, nu mergea
nimic, dar la Schruns, zilele curgeau într-un ritm
mai blând. Eu puteam să schiez pe deal ştiind că
el privea la pajişte, la ferme şi câmpuri, cu
mintea încordată, dar fără să se simtă nefericit.
Şi uneori se uita la mine cum cobor pe deal,
ghemuită pe schiuri, apropiindu-mă cu viteză de
hotel şi întorcând brusc în ultima clipă.
În iarna aia, Ernest şi-a lăsat o barbă neagră
fioroasă, care-i venea de minune. Nu-i mergea cu
lucrul, dar seara se ţineau partide de bowling şi
de pocher în faţa focului şi se bea şnaps făcut din
genţiane de munte, pe care-l simţeai tare, tonic
şi albastru pe limbă şi pe gât, exact cum ţi-ai fi
imaginat gustul unei licori din violete. Seara, un
fum gros plutea prin sufrageria hotelului. După
cină, eu cântam bucăţile de Bach sau Haydn pe
care le exersasem peste zi. Ernest citea
Turgheniev în fotoliul lui, lângă foc, sau juca
pocher, fuma sau discuta despre război cu Herr 
Nels, proprietarul nostru. Fumul lemnelor şi
lâna, zăpada şi amorul – totul cald şi învăluitor
în jurul nostru, făcând ca iarna să fie grozavă.
Singurul lucru imperfect din acel sejur a fost
faptul că Ernest se frământa din cauza carierei
lui. Nu-l reconforta deloc faptul că toţi prietenii
lui erau convinşi că avea talent, şi nici cronicile
la Trei povestiri şi zece poeme, care fuseseră
aproape extaziate. Era o cărţulie, total
disproporţionată faţă de visurile lui măreţe.
Trimisese familiei lui câteva exemplare proaspăt
ieşite din tipar, care îi fuseseră returnate cu o
scrisoare rece din partea tatălui lui, care-i
spunea că el şi Grace nu puteau tolera asemenea
material în casă. Era în cel mai bun caz vulgar şi
grosolan. Ei aveau ambiţii mari pentru el şi
sperau că într-o bună zi avea să găsească o cale
de a-şi folosi harul de la Dumnezeu ca să scrie
ceva cu principii şi valori morale solide. Până
atunci, era recomandabil să se abţină de la a mai
trimite acasă ce publica. Scrisoarea l-a rănit
profund pe Ernest. Orice ar fi zis el, îşi dorea
încă din tot sufletul aprobarea familiei.
— Mă rog, dracu’ să-i ia, spusese el, dar
păstrase scrisoarea, împăturind-o cu grijă şi 
punând-o în sertarul unde ţinea toată
corespondenţa importantă. Familiile pot fi
oribile, cum îi plăcea lui să spună, şi înţelegeam
acum limpede la ce se referea. Mai înţelegeam şi
cum se folosea de răul suferit ca să-şi dea elan,
făcând eforturi îndoite ca să le demonstreze că
n-avea nevoie de dragostea sau de aprobarea
lor. Avea să continue lupta până când urma să
ajungă în Vanity Fair şi Saturday Eveningpost.
Până când o editură americană avea să mizeze
pe el şi să-i publice o carte, o carte adevărată,
aşa cum visase dintotdeauna.
Nu-i făcea bine la moral nici faptul că Harold
progresa. Îşi terminase romanul la termenul
fixat şi-l trimisese direct la Boni and Liveright.
Care-l acceptaseră. Primiserăm vestea exact
înainte să plecăm spre Schruns. Harold trecuse
pe la noi entuziasmat la culme.
— Ca să vezi, Hem. Ai crezut vreodată c-o s-o
scot la capăt?
— Normal, de ce nu? răspunsese Ernest.
Bineînţeles că fierbea de invidie profesională,
dar îşi ţinuse gura şi făcuse faţă, deschizând o
sticlă de coniac şi aducând sifonul. Anderson tot
încearcă să mă bage şi pe mine la Liveright, 
continuase el. Am vreo câteva povestiri bune şi
mă gândesc să le trimit şi pe astea pe lângă
schiţele alea ale mele, miniaturile.
— Ei sunt exact ce-ţi trebuie ţie, spusese
Harold. Ce mai aştepţi?
— Nu ştiu. Are balta peşte, nu? Ce zici de
Scribner? Sau de Henry Doran?
— Oriunde nimereşti, o să faci cum e mai
bine. O să dai şi tu lovitura. O să vezi.
Ştiam cu certitudine că Ernest ar fi acceptat
bucuros orice ofertă de publicare de la o editură
importantă, dar după multă muncă de lămurire
depusă de mine, de Harold şi Sherwood, Ernest
a trimis până la urmă manuscrisul prin poştă la
Boni and Liveright, chiar înainte de Crăciun. Se
hotărâse să-i spună În vremea noastră pentru că
încercase să ajungă la miezul vieţii aşa cum era
atunci, cu toată violenţa, haosul şi frumuseţea ei
stranie. Era cea mai bună dintre scrierile lui şi
avea încredere că putea ieşi cu ea în lume, dar
era un chin pentru el să aştepte un răspuns.
Când primeam la Taube corespondenţa de
acasă, Ernest o frunzărea cu nerăbdare, căutând
un singur lucru, o scrisoare de acceptare. Era tot
ce-şi dorise vreodată.
La sfârşitul lui februarie, Herr Lent ne-a dus
în vale până la Madlenerhaus, o cabană alpină
care rămânea deschisă chiar şi la final de sezon.
Avea o bucătărie simplă şi practică şi un
dormitor care se legăna pe vânt puternic ca o
cabină de pe un vapor uriaş. De acolo, puteam
urca cinci sute de metri pe povârniş, după care
ne dădeam drumul îndărăt pe Silvretta, un
gheţar imaculat, în timp ce schiurile noastre
spulberau zăpada neatinsă. După ce schiam
toată ziua, ne prăbuşeam seara în pat epuizaţi.
— Hai să nu ne mai întoarcem niciodată, iam
spus lui Ernest într-o noapte, când stăteam
întinşi în patul de cabană din dormitor
ascultând ninsoarea, vântul şi nimic altceva.
— Bine, a zis el, strângându-mă şi mai tare.
Aşa-i că suntem norocoşi că ne iubim cum ne
iubim? Nimeni nu credea că o să ajungem până
aici. Nimeni nu ţinea cu noi, îţi aduci aminte?
— Da, am zis, simţind un mic fior. Nu ne
puteam ascunde de lume la nesfârşit.
După trei zile, când ne-am întors de pe
munte, am găsit două telegrame care-l aşteptau
pe Ernest. Una era de la Sherwood şi cealaltă de
la Horace Liveright şi amândouă spuneau acelaşi 
lucru: În vremea noastră avea să fie o carte. Îi
ofereau un avans de două sute de dolari pentru
drepturi de autor şi în curând aveau să-i trimită
contractul.
A fost un moment fabulos, de care aveam să
ne aducem mereu aminte – şi schiul părea
cumva legat în mod ineluctabil de asta, ca şi cum
trebuia să urcăm aproape până la cer şi să
coborâm în zbor îndărăt ca să primim vestea
asta. Era sfârşitul zbaterilor lui Ernest din
perioada de ucenicie şi totodată sfârşitul altor
lucruri. N-avea să mai fie niciodată un
necunoscut. Niciodată n-aveam să mai fim la fel
de fericiţi.
A doua zi am luat trenul înapoi spre Paris.
30
A plouat într-una în primăvara aia, dar, chiar
şi ploios, Parisul era pentru Ernest cornul
abundenţei. Îl ştia pe tot şi-i făcea mare plăcere
să-l străbată mai ales noaptea, intrând în
cafenele ca să vadă cine era acolo şi cine nu era.
Îl recunoşteai oriunde cu părul lui lung, rebel, cu
haina peticită şi tenişii lui, întruchiparea 
scriitorului de pe Malul Stâng. Era o ironie să-l
vezi cum se transformă exact în acel tip de artist
care în urmă cu doi ani îi stârnea repulsie, iar
pentru mine era pe undeva şi dureros. Îmi era
dor de el şi uneori nu eram convinsă că-l mai
recunosc, dar nu voiam să-i stau în cale. Mai ales
când, în sfârşit, începea să-i meargă bine.
Dar nu numai Ernest se schimba, ci şi
Montparnasse. Turiştii americani invadaseră
peisajul sperând să le iasă în cale boema
adevărată, în timp ce suspecţii de serviciu făceau
tot mai tare pe nebunii şi pe ciudaţii pentru
publicul cel nou. Kiki era unul dintre cele mai
cunoscute modele din oraş, iubita şi muza lui
Man Ray. Putea fi întâlnită adesea la Dôme sau la
Rotonde, cu şoarecele ei de companie. Era mic şi
alb şi îl ţinea legat de încheietura mâinii cu un
lanţ delicat de argint. Flossie Martin, roşcata
planturoasă, îşi avea fieful în faţă la Select, unde
striga obscenităţi atât către localnici, cât şi către
turişti. Bob McAlmon vomita cu precizie în
straturile de flori ale celor mai bune cafenele,
apoi mai comanda un absint. Faptul că absintul
era ilegal nu descuraja pe nimeni, ceea ce era
valabil şi pentru opiu şi cocaină. Ernest şi cu 
mine ne declaraserăm întotdeauna mai mult
decât mulţumiţi doar cu alcoolul, dar mulţi
simţeau cu adevărat nevoia să ridice ştacheta –
să simtă şi să rişte mai mult. Devenea din ce în
ce mai greu să şochezi pe cineva.
Duff Twysden era una dintre fetele rele ale
vieţii de noapte. Bea cot la cot cu bărbaţii, ştia să
spună un banc porcos bun şi putea vorbi cu
absolut oricine. Se conducea după propriile
reguli şi puţin îi păsa dacă ceilalţi ştiau asta.
Când ne-am întors din Austria, Ernest a început
s-o frecventeze mai des ca înainte. Uneori îi
însoţea şi logodnicul ei, Pat Guthrie. Pat era
cunoscut ca mare beţiv şi de multe ori nu era în
stare să plece de acasă fară să facă scandal. Mă
simţeam întru câtva uşurată ştiind-o pe Duff
cuplată şi, aparent, îndrăgostită – dar, până la
urmă, asta nu însemna întotdeauna ceea ce ar fi
trebuit să însemne.
Duff era foarte dornică de companie
nocturnă, la fel şi Ernest, aşa că erau atraşi în
mod firesc unul de altul. Mă frământam mult din
cauza ei, dar, când el a adus-o în sfârşit la fabrica
de cherestea, să ne cunoaştem cu toţii, ea s-a
aşezat imediat pe vine, în faţa lui Bumby.
— Salutare. Măi, ce bărbat bine eşti tu!
Bumby a râs, luând-o târâş-grăpiş după
mine; abia învăţase să meargă, în iarnă, iar când
alerga picioarele dolofane îi erau atât de ţepene,
că aveai impresia că o să cadă grămadă.
— Absolut tipic, a zis Duff, uitându-se la el şi
râzând. De ce-or fugi toţi bărbaţii de mine?
înseamnă c-oi fi într-adevăr de groază.
— Habar n-ai tu, a zis Ernest.
Pe toată durata vizitei, a stat la masa mea şi
n-a făcut deloc nazuri. Era bine-crescută, dar nu
mofturoasă şi avea un râs zdravăn, aspru, care
punea totul în mişcare. Mi-a fost simpatică. Fără
să vreau, mi-a fost simpatică.
Cam pe atunci s-a întors şi Kitty de la Londra
şi mi-a scris să mă invite la ceai.
— La ce s-o fi întors? a zis Ernest. Credeam
c-am scăpat de cutra aia de categorie grea.
— Te rog să fii corect! am izbucnit eu.
— Sunt corect. Recunosc o cutră când o văd.
Am încercat să-l ignor. Niciodată n-avea să se
răzgândească în privinţa lui Kitty, orice aş fi
spus sau aş fi făcut eu. Era una dintre trăsăturile
lui care mă scoteau cel mai tare din sărite,
anume că, odată ce te trecea pe răboj cu o bilă 
neagră, cam ăla erai. Tare mi-ar fi plăcut să nu
fie nevoie să mă cert cu el din cauza ei, dar eram
hotărâtă să mă întâlnesc oricum cu Kitty.
Din păcate, singurele rochii frumoase pe care
le aveam erau cele pe care le primisem chiar de
la ea şi, cum n-aveam de gând să apar îmbrăcată
în ce aruncase ea, mi-am luat o fustă ponosită şi
un pulover. Imediat cum am intrat în
apartament, am regretat decizia asta. Ea mai
invitase două surori din Midwest, Pauline şi
Jinny Pfeiffer, care erau îmbrăcate impecabil.
Pauline, am aflat curând, venise la Paris ca să
lucreze pentru Vogue. Era incredibil de şic şi
purta o jachetă făcută din sute de piei de
veveriţă cusute cu multă trudă şi nişte pantofi
de culoarea şampaniei, de o fineţe cum probabil
că nu mai văzusem niciodată. Jinny era sora mai
frumoasă, cu nişte ochi incredibil de migdalaţi,
dar Pauline avea ceva al ei, o exuberanţă
aproape băieţească. Avea şolduri şi umeri
înguşti şi un breton îngrijit care-i ajungea
aproape până la sprâncene.
Cele două surori erau fiicele unui bogat
proprietar de pământuri din Arkansas, dar
crescuseră în St. Louis. Kitty tocmai începuse să-
mi spună cât de apropiate fuseseră pe vremuri
Pauline şi Kate Smith când au apărut Harold şi
Ernest, întorşi de la o partidă de box, năduşiţi şi
râzând.
M-am mirat văzându-l pe Harold – oare se
împăcase cu Kitty? —, dar ea mi-a aruncat
imediat o privire care spunea nu mă întreba. În
acelaşi timp, ce să caute Ernest acolo, dacă nu so
hărţuiască pe Kitty? Logic ar fi fost să încerce
s-o evite. Eu îmi dorisem o revedere intimă cu
prietena mea apropiată, nu încordare şi jenă, şi
în niciun caz pe Ernest şi pe Harold care să le
amuşine pe femeile astea noi şi spectaculoase de
parcă ar fi fost nişte animale exotice expuse întro
cuşcă de la zoo.
Toată după-amiaza, Harold şi Ernest au băut
zdravăn. Când m-am dus după Kitty în bucătărie
să mai aduc ceai, Ernest tocmai începuse să
flirteze cu Jinny.
— Ştii ce, i-a spus Ernest tare lui Harold,
cred că mi-ar plăcea s-o scot în oraş pe fata asta.
— Eu nu m-aş frământa pe tema asta, mi-a
zis Kitty cu voce joasă. Jinny nu le are cu
bărbaţii.
— Zău? am făcut eu. Mie una mi se părea că 
Jinny făcea un număr de vampă destul de reuşit.
Îşi îndreptase ochii migdalaţi asupra lui Ernest
şi bătea din gene ca o expertă.
— Îi place numai să-şi facă mâna din când în
când. Cred că bărbaţii i se par amuzanţi.
— Trebuie să fie plăcut să ai atâta încredere
în tine, am zis eu. Dar tu ce faci? Ce s-a întâmplat
cu Harold?
— Păi până la urmă a venit după mine la
Londra, cu chiu, cu vai. Mai să-mi pierd orice
speranţă. Zice că nu ştie exact ce vrea.
— Dar i-a fost dor de tine.
— Sigur că i-a fost. Întotdeauna li se face dor
după ce fugi. Dar cât poate dura oare acum, că
sunt aici?
— De ce trebuie să fie totul atât de
complicat? am zis eu.
— N-am nici cea mai vagă idee, a zis Kitty.
Dar e clar că trebuie.
Când ne-am întors în living, Harold stătea
singur pe divan, cu picioarele întinse,
aprinzându-şi un trabuc gros, în timp ce Jinny,
Ernest şi Pauline stăteau în faţa lui, pe covor.
— Aş putea să vă scot în oraş pe amândouă,
le spunea Ernest fetelor. Am două braţe, la urma 
urmei.
— Ba nu prea ai, a zis Harold, dând cu ochii
de mine. Unul e al nevesti-tii.
— Bine atunci. O iau pe Jinny – dar doar dacă
se îmbracă cu haina soră-sii.
Toată lumea a râs şi a fost unul dintre acele
momente-domino. Râsul ăla avea să declanşeze
până la urmă un întreg şir de evenimente, dar
nu era încă momentul. Atunci a rămas pur şi
simplu suspendat în cameră, legănându-se tot
mai tare, dar fară să cadă.
Fără să cadă încă. Nu încă.
În lunile care au urmat, în primăvara anului
1925, permutările din cercul nostru de prieteni
au continuat. La început, schimbarea a fost
subtilă şi fiecare moment părea prea puţin legat
de celelalte, dar vechiul nostru cerc se destrăma
şi era înlocuit cu specimene mai bogate şi mai
scandaloase. Pound şi Shakespear petreceau tot
mai mult timp la Rapallo, unde locuiau acum
aproape tot anul. Gertrude şi Ernest începuseră
să se certe din orice lucru, mai mult sau mai
puţin important. El părea nedumerit în privinţa
motivelor, dar cred că schimbările prin care 
trecea el erau prea rapide pentru liniştea ei.
— Alice nu m-a înghiţit niciodată, mi-a zis
într-o seară, după ce-am plecat din salonul lor.
Iar acum încearcă s-o tragă şi pe Stein de partea
ei.
— Aiurea. Alice te iubeşte.
— Atunci are un mod foarte interesant de a o
arăta. În seara asta mai că nu m-a făcut carierist.
Cică prea mi-o iau în cap.
— Şi Gertrude te iubeşte. Doar că e
îngrijorată.
— N-am nevoie să-mi aplice ea corecţii şi,
oricum, de ce să fie ea marea maestră? Adică,
până la urmă, ce realizări are ea?
Ideea rupturii profesionale care se tot
adâncea între aceşti doi prieteni foarte buni mă
întrista şi nu ştiam exact care aveau să fie
urmările pentru mine. Noul nostru cerc era
format din artişti foarte bogaţi, care se
concentrau exclusiv pe plăcerile vieţii, gustând
ce era mai bun din toate. Noi încă abia ne târâm
cu mai puţin de trei mii pe an şi, deşi mie mi se
părea că nu aveam nimic în comun cu oamenii
ăştia, ei păreau interesaţi de noi, sau cel puţin de
Ernest.
Printre aceştia era şi Pauline Pffeifer. Ea era,
cel puţin în aparenţă, o fată de carieră, care
încasa un salariu de la Vogue –, dar pe deasupra
mai avea şi bani moşteniţi, care-i asigurau fără
îndoială hainele pe care le purta atât de bine.
Erau anii de glorie ai lui Chanel, iar Pauline
scrisese în Vogue despre colecţia ei cu o fervoare
soră cu obsesia.
— Chanel a schimbat definitiv silueta, ne-a
spus ea într-o seară, la Deux Magots, unde
ieşiserăm mai mulţi. Niciodată nu vom mai fi la
fel.
Toate celelalte femei de la masă au
încuviinţat din cap, de parcă Pauline ar fi
prorocit a doua venire a lui Christos, dar pe
mine moda mă lăsa rece. Hainele nu mă ascultau
niciodată şi consideram că mie una nimeni numi
putea schimba silueta decât dacă renunţam
definitiv la mâncare.
Kitty o ştia pe Pauline de-o viaţă şi îşi dorea
mult ca noi două să ne împrietenim. Mie mi se
părea că n-aveam absolut nimic în comun, dar
prima oară când Kitty a adus-o în vizită acasă la
noi am avut plăcuta surpriză să constat că era
absolut sclipitoare şi amuzantă. În plus, părea 
dornică să-mi între în graţii.
— Kate Smith mi-a vorbit tare frumos despre
tine ani întregi, mi-a zis ea. Mă bucur aşa de
mult că te cunosc în sfârşit!
— Unde te-ai cunoscut cu Kate?
— La Universitatea Missouri. Amândouă neam
luat licenţa în jurnalism.
— Mă tem că pe mine Kate m-a îmbrobodit
mult mai demult, am răspuns eu. Când aveam
nouă ani, m-a băgat în boală cu nişte ţigări
furate.
— Pare tipic pentru ea. La mine nu prea avea
ce să corupă. Eram deja foarte avansată.
Am râs, moment în care Ernest s-a
manifestat, dregându-şi glasul din dormitor. Mă
simţeam prost că nu participa şi el şi am
încercat să-l scuz.
Pauline s-a încruntat spre uşiţă. Era doar
uşor crăpată, dar se vedea că el stătea întins pe
pat – nu indispus, ci pur şi simplu neinteresat să
se alăture micului nostru grup.
— Ştiu totul despre soţi, a zis ea. I-am studiat
ani întregi de la distanţă.
— Tu personal n-ai avut nicio ciocnire cu ei?
— Ba cât pe ce, să ştii, a intervenit Kitty.
— Nu contează. Acum sunt liberă, a zis ea. Ca
păsările cerului, şi e minunat.
— Nu-i pomeni lui Hadley de libertate, a
glumit Kitty. Are o mulţime de teorii şi de
predici gata pregătite.
M-am îmbujorat şi am încercat să mă explic,
dar Pauline a schimbat subiectul prompt şi
firesc.
— Kitty zice că eşti o maestră la pian, a zis
ea. N-aveţi pian aici, să ne cânţi şi nouă?
— Din păcate, nu, am răspuns. Nu sunt
profesionistă.
— Ce înseamnă profesionist, în afară de
faptul că în loc să cânţi pentru tine cânţi pentru
alţii? Ai dat concerte?
— N-am mai dat de la douăzeci de ani, şi nici
atunci nu mă ţineau nervii.
— E important să-ţi pui curajul la încercare
din când în când, a zis ea. Te menţine tânără.
— Ar trebui să dai un concert, a zis Kitty. Ar
fi grozav pentru tine. Ar veni toată lumea.
— Mi-ar veni rău doar la ideea asta, am zis,
râzând ca să alung gândul. Dar în aceeaşi seară,
mai târziu, când stăteam întinşi în pat chiar
înainte de a adormi, i-am spus lui Ernest că-mi 
doresc un pian al meu. Nu credeam că o să-mi
lipsească atât de mult, am zis eu. Dar îmi
lipseşte.
— Ştiu, mâţo. Mi-aş dori mult să ai un pian.
Poate când primim avansul.
— Ce cuvânt dulce, nu-i aşa?
— Da, şi mai ştiu eu unele, „drepturi de
autor”, dar deocamdată te rog să nu le
cheltuieşti pe nici unele.
— Nu, Tatie, n-o să le cheltuiesc. Dar cu toate
astea am adormit fericită.
Într-o seară, la începutul lui mai, ieşisem cu
Ernest în doi, la Dingo, când Scott Fitzgerald a
venit spre noi de la bar şi ni s-a prezentat.
— Tu eşti Hemingway, a zis Fitzgerald. Ford
mi-a arătat o povestire de-a ta acum câteva
săptămâni şi eu am zis: „Ei, ăsta e, nu-i aşa? El e
fix ce trebuie”.
— Îmi pare rău că eu n-am citit niciuna
dintre cărţile tale, a zis Ernest.
— Nu-i nimic. Nici măcar nu ştiu dacă le mai
scriu sau nu. De când am venit cu soţia mea la
Paris, am ţinut-o într-o mie de petreceri şi
muncă deloc.
Ernest s-a încruntat la el în lumina slabă.
— Aşa n-ai să termini nimic.
— Crezi că eu nu ştiu? Dar Zelda e moartă
după dans. Ar trebui s-o cunoaşteţi. E
spectaculoasă. Privirea i s-a îndreptat spre
ringul de dans, unde câteva perechi erau în
focurile unui tangou cu mişcări complicate.
— Tocmai am scos un roman. Marele Gatsby.
— O să-l caut, a zis Ernest. Cum rezişti în
aşteptarea cronicilor?
— Cu asta nu mi-e aşa de greu. Nu e nici pe
departe aşa de complicat cum e să-l pun pe
hârtie. Şi, după ce am terminat, nu reuşesc să
trec mai departe. Aşa e cu Gatsby ăsta. Îl cunosc
aşa de bine, parc-ar fi copilul meu. E mort, şi, eu
tot îmi fac griji pentru el. Ciudat, nu?
— Acum nu lucrezi la nimic? l-am întrebat
eu, neştiind dacă aveam să găsesc curajul de a-i
spune că citisem una dintre cărţile lui. În afară
de dans, vreau să zic.
Mi-a zâmbit, arătându-şi dinţii minunaţi.
— Nu, dar o să lucrez, dacă promiţi că o să-
mi lauzi deşănţat fiecare cuvânt. Ia zi, ce părere
ai despre mine până acum?
Cam după o oră, Ernest şi cu mine l-am dus
pe braţe pe Scott până la un taxi.
— Nu suport bărbaţii care nu ţin la băutură,
a zis el după ce maşina plecase. Am crezut c-o să
leşine pe masă.
— Se înverzise rău, nu-i aşa? Şi a pus nişte
întrebări intime care mai de care mai alarmante.
Ai auzit când m-a întrebat dacă am fost vreodată
îndrăgostită de tata?
— M-a întrebat şi pe mine acelaşi lucru şi
dacă am sau nu frică de apă şi dacă am făcut sex
înainte de căsătorie. E tare ciudat, nu-i aşa?
Era ciudat şi ar fi putut foarte bine să fie
ultima noastră întâlnire cu Fitzgerald, dacă lui
nu i-ar fi trecut prin cap să facă rost de adresa
noastră şi să ne trimită în dar un exemplar din
Marele Gatsby. După ce a deschis pachetul,
Ernest a aruncat-o pur şi simplu pe un raft şi
acolo ar fi rămas, uitată, dacă eu n-aş fi avut
curiozitatea s-o citesc. Nu era foarte deprimantă,
cel puţin nu de la început. Iar când lucrurile au
început să se precipite spre dezastru, povestea
mă absorbise deja cu totul.
După ce am devorat-o, impresionată la
culme, i-am spus lui Ernest s-o citească şi el. A 
terminat-o într-o după-amiază, ajungând la
concluzia că era un roman al dracului de bun,
apoi i-a trimis lui Fitzgerald un bileţel în care-i
spunea asta. Ne-am întâlnit cu toţii câteva seri
mai târziu, la Nègre de Toulouse. Fitzgerald şi
Zelda erau deja acolo când am ajuns noi şi destul
de avansaţi cu a doua sticlă de şampanie. Ea
avea deja privirea împâclită pe la colţuri când sa
ridicat să ne strângă mâna şi părea să-şi
cultive asta – un soi de pâclă fină. Rochia ei era o
platoşă deschisă la culoare din straturi peste
straturi de material transparent, care au plutit
eteric în jurul ei când s-a aşezat. Avea tenul
deschis la culoare, ca şi părul ei buclat, şi părea
toată monocoloră, în afară de gură, care era
rujată într-un roşu foarte închis şi trasa o linie
dreaptă, aspră.
Scott s-a ridicat în picioare când ne-am
apropiat de masă, iar Zelda a zâmbit straniu,
îngustându-şi ochii. Nu era neapărat frumoasă,
dar vocea ei era joasă şi educată.
— Încântată, a zis ea, apoi s-a întors prompt
spre Ernest. Scott zice că eşti fix ce trebuie.
— Ah, da? De tine zice că eşti spectaculoasă.
— Ce scump eşti tu, scumpule, nu-i aşa? a zis 
ea, conturând cu mâna jumătate din ţeasta bine
desenată a lui Scott. Cu gestul ăsta, care ar fi
putut părea ridicol la culme, ea şi Scott au
lunecat în spatele unui paravan intim, în mica
lor lume. Ochii li s-au întâlnit şi n-au mai fost cu
noi şi cu nimeni altcineva din cafenea, ci doar
unul cu altul, purtaţi de valul unei priviri lungi,
tainice.
Mai târziu ne-am uitat la ei cum dansau
Charleston şi efectul a fost acelaşi. Ei nu ţopăiau
frenetic, cum făceau celelalte cupluri; erau lini
ca oglinda unui lac, iar braţele li se arcuiau
înainte şi înapoi ca trase de nişte sfori. Rochia
Zeldei se ridica înfoindu-se la orice mişcare şi
din când în când ea şi-o ridica şi mai mult, peste
jartieră. Era pe undeva şocant, dar nu părea să
fie intenţia ei să şocheze pe nimeni. Dansa
pentru ea şi pentru Scott. Se mişcau unul pe
orbita celuilalt, incredibil de siguri pe ei, privind
ţintă unul la altul.
— Ce părere ai despre ea? l-am întrebat pe
Ernest.
— Nu e frumoasă.
— Nu, dar are ceva, nu-i aşa?
— Cred că e nebună.
— Doar n-o fi de-adevăratelea?
— Ba de-adevăratelea, a zis el. Te-ai uitat în
ochii ei?
La finalul serii, ne-au invitat în apartamentul
lor dintr-un cartier şic de pe Malul Drept, nu
departe de Étoile. Era o clădire luxoasă, asta se
vedea imediat, dar, când am intrat,
apartamentul în sine era tot o mare harababură,
cu haine, cărţi, hârtii şi lucruri de copil mic
împrăştiate peste tot. Am dat un maldăr uriaş la
o parte, ca să ne facem loc pe canapea, dar Scott
şi Zelda nu păreau deloc jenaţi. Au continuat să
se amuze unul pe altul la fel cum făcuseră şi în
cafenea, doar că mai zgomotos. De fapt, s-a iscat
asemenea gălăgie, încât de undeva din fundul
casei am auzit un plânset de copil, după care a
apărut o dădacă englezoaică ducând-o în braţe
pe Scottie, fetiţa lor cea dolofană. Purta o
costumaţie sofisticată de culcare, cu o fundă
umflată prinsă pe o parte în părul ei blond, fin.
Avea faţa boţită drăgălaş de la pernă.
— O, uite-o pe comoara mea, a spus Zelda,
ridicându-se să ia fetiţa în braţe. Ce mieluşel
avem noi aici, nu-i aşa? Fetiţa a zâmbit
somnoroasă şi aparent încântată, dar imediat ce 
Zelda s-a aşezat într-un fotoliu aurit, dar ros de
vreme, a devenit atât de preocupată de
conversaţia dintre Scott şi Ernest, din care
încerca să prindă crâmpeie, încât fetiţa i-a
alunecat din poală, căzând pe duşumea. Zelda
nici măcar n-a părut să observe ce se
întâmplase. Dădaca s-a repezit, a luat-o pe
Scottie, care acum zbiera, şi a plecat, după care
Zelda s-a întors spre mine şi a zis:
— Ce spuneai? Avea o privire rătăcită şi
stranie, ca şi cum mintea i-ar fi umblat în cu
totul altă dimensiune. Tare-aş vrea ca Scottie a
mea să ajungă o fată „flapper”. Decorativă,
impenetrabilă şi făcută toată din argint.
— E adorabilă, am zis eu.
— Nu-i aşa? Niciodată n-o să fie neajutorată.
Asta se vede, nu-i aşa? însufleţirea ei fusese
subită, alarmantă.
— Da, am încuviinţat eu şi m-am întrebat
dacă nu cumva Ernest avusese dreptate. Dar
cine putea face diferenţa între nebunia
adevărată şi efectele şampaniei, care era peste
tot şi nu se termina niciodată?
Din câte puteam să-mi dau seama, ei doi erau
într-o continuă petrecere. După nicio 
săptămână, s-au înfiinţat acasă la noi, la fabrica
de cherestea, la ora şase dimineaţa, încă afumaţi
după o noapte în oraş. Noi dormeam duşi când
au început să izbească în uşă şi să incanteze tare
numele noastre. N-au părut să se sinchisească
de faptul că noi eram în pijama. Am făcut cafea,
dar ei n-au băut-o. Au râs şi i-au jurat credinţă
nu ştiu cărui balerin pe care-l cunoscuseră în
noaptea aia în cafenea, al cărui nume nouă nu ne
spunea nimic.
— Vedeţi voi, Zelda e foarte sensibilă la artă,
a zis Scott. De fapt, fata mea nu prea e de pe
planeta asta.
Faţa Zeldei a căpătat o expresie teatral-
îndurerată.
— Sper că n-ai de gând să le spui, nu?
— Poate că ar trebui să le spunem, dragă.
Oricum o să ghicească.
— Bine, atunci. Ochii ei s-au mărit. De
curând, m-am îndrăgostit până peste cap de alt
bărbat. Asta era cât pe ce să ne omoare şi pe
mine, şi pe Scott.
Scott s-a aplecat deasupra ei şi a făcut un
gest ca şi cum ar fi mângâiat-o pe păr, dar fără so
atingă.
— Pe noi era cât pe ce să ne omoare, dar pe
el chiar l-a omorât. Absolut cumplit. A scris în
toate ziarele. Sigur aţi citit câte ceva despre asta.
Am clătinat din cap şi am zis:
— Îmi pare foarte rău că a trebuit să treceţi
prin aşa ceva. Chiar că pare cumplit.
— Da, mă rog, a zis Zelda, ieşind din
atmosferă de parcă un regizor invizibil ar fi
strigat: „Stop!” Tipul chiar voia să moară pentru
mine. Şi asta ne-a apropiat foarte mult, pe Scott
şi pe mine.
Ernest a tresărit şi a rămas cu privirea
pironită în ceaşca de cafea, fără să spună nimic.
Îmi dădeam seama că încă nu se hotărâse în
privinţa lor. Categoric, nu păreau genul nostru,
dar eu nu prea mai ştiam sigur care era genul
nostru. Regulile păreau să se schimbe în
permanenţă.
— Ştiam eu că e dusă cu pluta, a zis Ernest
după ce au plecat, dar acum mă întreb dacă n-o
fi şi el la fel. Îl trage după ea. De parc-ar fi un
vampir sau mai ştiu eu ce.
— Chiar că pare să-l ţină pe Scott sub papuc,
am zis eu.
— Eu n-aş suporta aşa ceva.
— Nici nu te-ar pune nimeni, m-am repezit
eu să mă apăr.
— Haide, Tatie. N-am bătut niciun apropo.
Tu nu semeni deloc cu Zelda. Ea e atât de
invidioasă pe munca lui Scott, încât cred că s-ar
bucura dacă el n-ar mai scrie-n viaţa lui niciun
cuvânt.
— Nu şi-ar permite ca el să se lase de scris.
— Mi-a zis el că anul trecut au cheltuit
treizeci de mii de dolari, pur şi simplu i-au
păpat.
— Ei trăiesc cu treizeci de mii şi noi cu trei
mii. E absurd.
— Aş zice că noi trăim mai bine, nu crezi?
— Ba da, am răspuns cu convingere.
Bumby a început să dea semne de agitaţie în
cealaltă cameră.
Am lăsat jos cana de cafea şi m-am ridicat să
mă duc la el, moment în care Ernest a zis:
— N-aş vrea să trăiesc ca ei, dar e greu să
vezi atâta risipă pură de bani când noi n-avem
un sfanţ. Ce-ar fi dacă m-aş împrumuta de la
Scott pentru călătoria la Pamplona din iulie?
— Crezi că-i cunoaştem îndeajuns de bine
pentru aşa ceva?
— Poate că nu. Dar trebuie să ajungem
cumva acolo. De la Don Stewart, poate?
— E băiat de nădejde.
— Da, a zis el. Dar îţi spun o chestie. Se pare
că toată lumea vrea să se bage la excursia asta.
Situaţia devine tare complicată.
— Mai sunt destule săptămâni până atunci.
Cât de complicată poate fi?
— Nu vrei să ştii.
31
În depoul gării, taurii au coborât din vagoane
speriaţi, mugind şi smucindu-se, cu ochii
rostogolindu-li-se în cap. Nu ştiau încotro s-o
apuce, şi era un spectacol penibil, pentru că
ştiam că până la sfârşitul zilei aveau să fie morţi.
Era de dimineaţă şi destul de răcoare pentru
iulie. Praful se ridica în aer, stârnit de copitele
lor, iritându-ne ochii, iar Ernest ne arăta
ridicătura musculoasă dintre omoplaţi unde
sabia trebuia să pătrundă cu precizie.
— Da, dom’le, a zis Harold Loeb. Ala-i
momentul adevărului.
Faţa lui Ernest a căpătat o expresie ursuză.
— Ce ştii tu despre asta?
— Destule, aş zice, a răspuns Harold.
În acel moment a apărut Duff, care şi-a
petrecut mâna prin îndoitura braţului lui Ernest.
— Totul e minunat, nu-i aşa? S-a uitat la el ca
o copilă care ştie că i se vor face toate poftele, cu
ochii îngustându-i-se şi zâmbetul larg. Numai că-
ţi face poftă de mâncare. Cine-mi dă şi mie o
masă, până la urmă?
— Oh, bine. Sigur, a zis Ernest, încă
morocănos, şi au pornit amândoi înaintea
noastră spre restaurant. Ernest purta bereta lui,
un pulover bleumarin şi pantaloni albi, cu o
eşarfă închisă la culoare legată la gât. Duff era,
ca de obicei, perfectă, cu puloverul ei lung de
bumbac şi o rochie de mătase verde-pal, cu guler
rotund. Avea părul pieptănat pe spate şi mergea
dreaptă, mândră. Ernest îşi potrivise pasul cu al
ei, cu bărbia ridicată ţanţoş. Probabil că încă
spumega împotriva lui Harold, dar încerca să se
stăpânească. Din spate, păreau amândoi ieşiţi
dintr-o revistă de modă şi am văzut că şi
logodnicul lui Duff, Pat Guthrie, remarcase asta.
Toată lumea observa şi bietul Pat avea o mină
suferindă de mai multe zile.
Îmi părea rău de Pat, dar nu mi-aş fi dorit să
trăiesc cu el. Bea prea mult şi, când bea, putea fi
tare neplăcut. La începutul după-amiezii era
întotdeauna luminos şi încântat de toate. Îi
plăcea să vorbească despre muzica uşoară şi
putea să cânte şi să danseze cu o energie şi un
entuziasm grozave, dar după trei sau patru
cocteiluri ceva din el se răsturna şi devenea fals
şi arogant. Dacă o ţinea tot aşa şi Duff nu-l
trimitea acasă, se schimba iar, devenind posac şi
închizându-se în sine. Mă întrebam cum suporta
ea toanele lui – sau cum şi le suporta el. Oare
când se trezea, se simţea scârbit de felul cum
oscila între două extreme? Oare îşi mai amintea
ceva?
— Ce zici, o ţinem într-o băutură pân’ la
noapte? a zis Harold, venind lângă mine.
Am zâmbit şi l-am luat de braţ, din dorinţa
de a-l face să se simtă mai bine, măcar pe
moment. Poate că, dacă ne ţineam unul de altul,
avea să încerce şi el să mă binedispună.
Dumnezeu mi-e martor că aveam nevoie de asta.
Călătoria începuse cu stângul în Burguete, cu
o săptămână în urmă, când ne duseserăm să 
pescuim în Irati – unul dintre râurile preferate
ale lui Ernest din toată lumea – şi îl găsiserăm
total distrus. Proprietăreasa hotelului nostru
încercase să ne avertizeze că nu mai aveai unde
pescui ca lumea, dar Ernest o luase în râs.
Tăietorii de lemne trecuseră pe acolo după fagi
şi pini, iar când am ajuns la râu l-am găsit plin de
gunoaie şi de resturi plutitoare. Barajele
fuseseră sparte. Peştii morţi zăceau grămadă pe
maluri şi umpleau până la refuz micile iazuri.
Aproape că era insuportabil, dar noi am insistat
totuşi timp de mai multe zile, încercând să
mergem mai departe, pe afluenţii mai mici.
Nimeni n-a prins nici măcar un singur peşte.
Bill Smith, unul dintre prietenii noştri vechi
de la Chicago, venise cu noi, ispitit de poveştile
lui Ernest despre pescuitul de primă mână şi
despre luptele cu tauri care aveau să urmeze.
Nu-l mai văzuserăm deloc de pe vremea
Domiciliului. Când apăruse ruptura între Kenley
şi Ernest, tensiunile cuprinseseră treptat şi
legăturile noastre cu clanul Smith, dar între timp
reluaserăm în mod destul de regulat
corespondenţa cu Kate, care se întorsese la
Chicago, unde lucra ca ziaristă. Iar când Bill a 
sosit la Paris, să ne întâlnim cu toţii, am
descoperit cu plăcere că era neschimbat, plin de
poveşti vesele şi deschis la orice. Îşi luase cu el,
pentru excursia în Spania, cele mai sigure
momeli pe care le avea – toate fostele
campioane din verile petrecute la pescuit pe
Sturgeon sau pe Black în Michigan – şi am avut
impresia că Ernest o să izbucnească în lacrimi
când Bill a deschis cutia pentru momeală ca să-i
arate lui Ernest muştele, pentru că erau inutile.
Senzaţia că ceva era anapoda a persistat şi la
Pamplona. Eram înconjuraţi de prieteni şi ar fi
trebuit să fie vesel, dar nu era. La Paris, Ernest şi
Duff îşi tot dăduseră ocol unul altuia, dar totul
păruse în cea mai mare parte inofensiv. Însă
intervenise ceva care schimbase totul şi acel
ceva era Harold. Făcuse o pasiune nebună
pentru Duff şi o luase pe sus să petreacă o
săptămână la St. Jean-de-Luz. Când Kitty mi-a
povestit de aventura lor, mi-a zis că Harold se
purtase atât de ciudat în ultima vreme, că
bănuise ce cocea. Niciodată nu înţelesesem
aranjamentul pe care Harold şi Kitty îl numeau
iubire. Acum mă simţeam la fel de descumpănită
şi destul de rău mâhnită de reacţia extremă a lui 
Ernest. Nu avea niciun drept asupra lui Duff –
nimic din toate astea nu ar fi trebuit să conteze
câtuşi de puţin pentru el, dar conta, şi brusc n-a
mai fost un secret pentru nimeni.
În dimineaţa când au început luptele, ne-am
trezit cu toţii în zori să urmărim alergarea
taurilor pe străzi. Prima dată când o văzusem, în
vara când eram însărcinată cu Bumby, parcă
trecuse aşa de repede, că nu mai ţineam minte
nimic. Acum, Bumby era pe mâini bune, la Paris,
cu Marie Cocotte, şi, deşi îmi dorisem şi aveam
nevoie de o pauză de la îndatoririle permanente
de mamă, nu ştiam exact cum să mă port ca
agent liber.
În acea dimineaţă, străzile erau lunecoase. O
ploaie uşoară căzuse înainte de zori şi taurii
făceau eforturi vizibile să nu alunece pe pietrele
pavajului. Unul dintre ei a căzut şi a început să
se zvârcolească, înălţându-şi gâtul gros,
arătându-şi albul ochilor, şi întreaga scenă părea
să se petreacă în ralanti.
Noi stăteam în picioare în spatele unui
parapet scund, îndeajuns de aproape ca să
simţim sudoarea animalică a taurilor şi 
exaltarea tuturor celor care priveau. Deşi unii nu
priveau, sau nu puteau privi.
— Taurii sunt aproape preistorici, îi spusese
Ernest lui Bill la cafenea, în seara de dinainte.
Sunt crescuţi de şase sute de ani să facă ceea ce
fac acum, cursa asta spre arenă, să străpungă tot
ce le iese în cale, în drumul lor spre o moarte
sigură. E al dracului de frumos, pe legea mea.
Aşteaptă numai să vezi cu ochii tăi.
— Sunt gata, spusese Bill, dar acum, în
stradă, unde totul se vedea limpede, părea mai
puţin convins. În timp ce ne uitam, unul dintre
tineri s-a apropiat prea mult de un taur masiv şi
a fost izbit de perete, la numai şase metri de noi.
Am auzit cum i-a trosnit braţul, îndoit la spate.
El a ţipat şi a încercat să se caţăre pe parapet, şi
nu era deloc plăcut să-i vezi faţa îngrozită.
— E prea mult pentru tine, bătrâne? a
întrebat Ernest văzându-l pe Bill că-şi fereşte
privirea.
— Poate, a zis Bill.
Ernest stătea lângă Duff, foarte aprins la faţă.
— Uite, vezi? Arăta către taurul care se
îndrepta spre tânăr, cu capul lui teşit aproape de
pământ. Taurul are vederea foarte slabă, dar îi 
simte mirosul şi nu se grăbeşte. Ia uită-te la el.
Dumnezeule, vine!
— Nu-mi vine să cred că pentru tine e un
sport, i-a spus Bill lui Ernest cu voce foarte
scăzută.
— Dar ce altceva să fie? E viaţă şi moarte,
frăţioare, ca în fiecare zi.
Taurul înainta cu cornul drept în faţă, cu
capul masiv înclinat într-o parte de-ai fi zis, fără
exagerare, că-i diavolul însuşi, năpustindu-se
spre caballero, care încerca să se caţere cu
disperare. Şi exact atunci, de după parapet a
apărut o mână. N-am văzut cine-i sărise în
ajutor, dar a funcţionat. Caballero a căpătat
destul elan ca să se salte peste parapet şi cu asta
a scăpat. Din mulţime s-au auzit ovaţii slabe
când omul a ajuns dincolo în siguranţă.
— Presupun că eşti dezamăgit, a zis Bill,
sfredelindu-l pe Ernest cu privirea.
— Nicidecum.
— Ar fi păţit-o rău? a întrebat Duff.
— Poate. Se poate întâmpla. Eu am văzut aşa
ceva.
— E extraordinar de palpitant, nu? a zis ea.
— Cel mai tare spectacol din lume.
Pe lângă noi a trecut în fugă şi ultimul dintre
tauri, după care în urma lor au apărut pastores
cu beţe, apoi s-a auzit racheta, semn că toate
animalele ajunseseră la loc sigur, în arenă.
— Frumos, a zis Duff.
Am încercat să-mi aduc aminte dacă şi mie
mi se păruse frumos prima oară, când Ernest îmi
făcuse instructajul la fel cum făcea acum cu Duff.
Viaţa mi se schimbase cu mult în cei doar doi ani
scurşi de atunci, dar ţineam minte că fusesem
încântată şi în acelaşi timp ciudat de calmă,
pentru că eram însărcinată şi mă simţeam în
siguranţă, ferită de tot în cel mai bun mod cu
putinţă. Corpul meu făcea ceea ce era menit să
facă, iar animalele astea îşi împlineau şi ele
destinul. Puteam să mă uit fără să mă simt
mutilată sau traumatizată, puteam pur şi simplu
să stau lângă Ernest şi să cos haine şi pături
pentru copilaşul care avea să se nască peste trei
luni, orice s-ar fi întâmplat în acea zi. Şi ţineam
minte că-mi plăcuse tot ce se întâmplase în
noaptea aceea, dansurile riau-riau şi artificiile,
chiar dacă nu reuşisem să dorm din cauza
zgomotului.
În acel prim an, păream a fi singurii 
americani din Pamplona. Ernest îi spunea
„Grădina Raiului”, dar cu siguranţă că asta nu
mai era valabil acum. Limuzinele aduceau lume
bună de la Biarritz. Şoferi în uniformă
deschideau uşi toată noaptea, apoi aşteptau
lângă maşini până când petrecăreţii oboseau şi
se revărsau îndărăt în coconul lor de piele,
duhnind a şampanie. Dar totul era deja stricat
dinainte să apară bogătaşii.
Harold era încă îndrăgostit lulea de Duff.
Asta s-a văzut limpede la prânz, când, după ce
pălise şi se îmbăţoşase victorian la ea, în clipa
următoare a început să se agite după chelner, să
se asigure că-i aducea de băut.
— O, stai liniştit, dragă, a zis ea. Sunt încă vie,
totuşi, cel puţin pentru moment.
Ne îngrămădiserăm cu toţii afară, la o masă,
cu Duff, Ernest şi Harold de-o parte şi Pat, Bill şi
cu mine de cealaltă. Pat purta un costum frumos,
de vară, cu un sacou bleumarin de în. Se dusese
şi-şi căutase o beretă exact ca a lui Ernest şi o
purta trasă pe frunte, într-un unghi optimist.
Dar, cu toate accesoriile lui civilizate, în clipa
când Harold a început să-i acorde prea
ostentativ atenţie lui Duff, Pat a izbucnit şi a 
devenit agresiv.
— Las-o baltă, Harold, a lătrat el. Du-te şi dă
o tură.
— Ce-ar fi să-ţi ţii gura, a zis Harold. Sau uite
cum facem, ia mai bea tu un pahar. S-a întors şi a
strigat în gura mare peste umăr, fără o ţintă
anume: Aduceţi-i omului o băutură!
Tocmai atunci a apărut Don Stewart,
proaspăt şi calm într-un costum gri de flanelă şi
o cămaşă albă nouă. A aruncat o privire la masa
noastră, simţind imediat tensiunea.
— Cine-a murit, oameni buni?
— Nimeni important, a răspuns Ernest.
— M-a apucat brusc o durere groaznică de
cap, am spus eu. Vă rog să mă scuzaţi cu toţii. Mam
strecurat repede pe lângă partea mea de
masă şi am ajuns lângă Don.
— O duci tu acasă pe biata fetiţă, Donald? a
zis Ernest.
— Mă descurc, am zis eu. O să mă descurc.
— Aiurea, a zis Don. Eşti palidă ca o stafie.
Nici n-ajunseserăm la uşă, că golul de la
masă s-a şi umplut şi nici nu se mai cunoştea că
existasem şi eu acolo. Ernest stătea acum mai
aproape de Duff, iar Pat se înghesuise şi el ca să 
ajungă mai aproape. Duff stătea în mijlocul
tuturor ca o insulă de bezea plutitoare. Şi nici
măcar nu părea să observe asta.
Mă simţeam recunoscătoare că Don se
oferise să mă conducă până în cameră. De fapt,
mă simţeam cumplit de singură, iar Don era o
prezenţă plăcută. De când ne cunoscuserăm, cu
o vară în urmă, îmi căuta compania când ieşeam
în grupuri mai mari. Simţeam că am afinităţi cu
el, pentru că nici el nu prea-şi găsea locul la
Paris. Era un scriitor deştept şi sofisticat, care
studiase la Yale, dar rămăsese în multe feluri
băiatul crescut la o fermă de lângă Columbus,
Ohio. La Paris, erau cu toţii atât de înflăcăraţi şi
de teatrali, aruncându-se în canale unul pentru
altul.
— Înţeleg de ce nimeni nu-şi bate capul cu
regulile obişnuite, îmi spusese el la un moment
dat. Ştii, am luptat şi eu în război. Nimic nu mai
arată şi nu ţi se mai pare la fel, aşa că ce rost mai
are totul? Expresia lui devenise serioasă. Şi
totuşi, mi-e dor de oamenii respectabili, aşa cum
erau odată, care încercau pur şi simplu să ajungă
undeva în viaţă. Simplu, fară să rănească pe
nimeni. Ştiu, asta înseamnă că-s bleg.
— Pun pariu c-ai vrea să-ţi găseşti o fată care
să semene cu mama ta.
— Poate. Vreau ca lucrurile să aibă iarăşi
sens. Şi l-au pierdut de mult.
Şi atunci avusesem senzaţia că-l înţeleg, dar
acum, când Don mă conducea înapoi la hotel, am
simţit şi mai intens legătura dintre noi. Şi eu îmi
doream ca lucrurile să aibă sens. Mi-o doream
mai mult decât orice.
— Cum îţi mai merge, drăguţă? a întrebat el.
— Mai bine decât altora, presupun. Bietul
Harold!
— Bietul Harold? Dar de Pat ce să mai zicem?
El e singurul care poate avea pretenţii de la Duff.
— Mie mi se pare că au o înţelegere destul de
relaxată, am zis eu. Ea îl târăşte pe Harold două
săptămâni pe Riviera, după care se miră că el se
ţine după ea ca un viţel plouat şi se miră şi mai
tare că treaba asta îl scoate din minţi pe Pat. E o
cruzime.
— Eu nu cred că vrea să fie crudă. Eu unul o
găsesc îngrozitor de tristă, dincolo de toate
astea.
Ajunsesem în colţul cu piaţa, care se închidea
pentru noapte. O femeie stivuia coşuri, iar alta 
vâra ardei iuţi uscaţi, de un roşu-sângeriu, întrun
sac de pânză. Nu departe, o fetiţă stătea pe
pământ, ţinând în braţe o găină şi cântându-i. Un
păr minunat de negru îi încadra faţa în formă de
inimă. Mângâia găina în timp ce cânta şi părea
cufundată într-un soi de transă.
— Te uiţi la ea de parcă-ţi vine s-o mănânci,
a zis Don. Probabil că ţi-e dor de Bumby.
— Mi-e un dor nebun. Când nu mă gândesc la
el, îmi vine mai uşor. Uneori îmi spun că în mine
sunt două fiinţe. Mama lui, când sunt cu el, şi
altcineva când sunt aici, departe.
— Hadley a lui Hem.
— Poate. Sau poate că sunt Hadley a mea.
Vedeam deja bolta în picăţele a hotelului La
Perla şi peretele încâlcit de bougainvillea. M-am
oprit şi m-am întors spre el. Tu de ce nu eşti în
limbă după Duff, ca toţi ceilalţi?
— E o bucăţică a-ntâia, nu zic nu, şi ar fi
destul de uşor să-i cedezi. Ştii, m-a rugat să-i
achit eu nota de la hotel, pentru că acum nu-l
mai poate ruga pe Harold. Poate că l-a rugat şi
pe Hem.
— Nu m-aş mira.
— Tu şi Hem sunteţi bine? Doar nu-i aşa de 
prost să te lase pe tine pentru poama aia cu
puloveraşele ei drăguţe, nu?
M-am înfiorat.
— Poate că nu ne-ar strica un întăritor.
— Îmi pare rău, nu trebuia s-o spun. Am
toată admiraţia pentru voi doi. Dacă voi nu
reuşiţi, atunci noi, ceilalţi, ce şanse mai avem?
— Chiar că eşti un dulce, Don, am zis şi m-am
aplecat în faţă să-l sărut pe obraz. Pielea îi era
perfect rasă, ca de copil, şi mirosea curat, a tonic.
— Cred că fată mai bună ca tine nu există, a
zis el cu emoţie şi m-a sărutat şi el. I-am simţit
buzele uscate şi caste pe obraz, dar apoi a
schimbat uşor direcţia şi m-a sărutat pe buze.
Când s-a retras, avea ochii umezi şi întrebători.
Bănuiesc că nu mă iubeşti şi tu pe mine, măcar
un pic, aşa.
— Aş fi vrut eu. Ca să restabilim echilibrul. Lam
luat de gât şi l-am ţinut aşa câteva clipe,
simţind tristeţea şi confuzia amestecându-se
toate înăuntrul lui. Locul ăsta ne-a smintit pe
toţi.
— Nu eşti supărată pe mine?
— Nu, am zis eu. Cred că acum suntem
prieteni şi mai buni.
— Tare drăguţ ai formulat-o, nu? Ştiam eu că
nu greşesc în privinţa ta. S-a retras şi mi-a dat la
o parte părul din ochi. Sper că Hem ştie ce are.
— Şi eu sper, am zis şi am intrat în hotel.
Înăuntru, señora acoperea colivia păsării ei
cântătoare cu o pânză.
— Nu-i plac rachetele, a zis ea în timp ce
potrivea pânza mai bine peste gratii. Îşi smulge
singură penele din cauza lor. Aţi văzut?
— Am văzut, señora. Am trecut pe lângă ea în
drum spre scară, îmi trimiteţi, vă rog, sus nişte
coniac?
Ea s-a uitat în spate să vadă dacă mai venea
cineva, aşa că am adăugat:
— Un singur pahar.
— Señora se simte bine?
— Nu prea, am răspuns eu. Dar coniacul o
să-mi prindă bine.
32
A doua zi dimineaţă, când m-am trezit,
Ernest se sculase şi deja plecase. Îl auzisem
venind noaptea târziu, dar nu schiţasem nicio
mişcare şi nu vorbisem cu el. La şapte eram deja 
spălată şi îmbrăcată şi am coborât în micul
restaurant al hotelului, unde Ernest îşi termina
cafeaua.
— Ţi-am comandat oeufs au jambon, a zis el.
Ţi-e foame?
— Mor de foame, am răspuns. Cum s-a
terminat până la urmă seara trecută?
— Frumos şi cu beţie, a răspuns el.
— Frumos şi cu beţie sau doar cu beţie?
— Ce insinuezi?
— Nimic.
— Pe dracu’, a zis el. De ce nu zici şi gata?
— Nici măcar nu mi-am băut cafeaua, am zis.
Chiar trebuie să ne certăm?
— Nu trebuie nimic. Oricum, n-avem timp.
Atunci a coborât şi Bill şi şi-a tras un scaun.
— Mor de foame, a zis el.
— Văd că se ia, a zis Ernest. I-a făcut semn
chelnerului să vină, a mai cerut o porţie pentru
Bill şi o cafea cu lapte, apoi a semnat nota. Mă
duc să văd de bilete. Ne vedem acolo.
După ce a plecat el, Bill şi-a luat o mutră
spăşită.
— Ce s-a întâmplat de fapt azi-noapte?
— Aş prefera să uit, a zis el.
— Atunci nu-mi spune.
— Oricum, nu ştiu toată povestea. Harold i-a
spus ceva lui Pat, apoi Hem s-a aprins şi l-a
măscărit groaznic pe Harold. Cam urâţel.
— Îmi închipui.
— A apărut Don şi a încercat să îndrepte
lucrurile, dar era prea târziu. Harold îl chemase
pe Ernest afară, în stradă, să se răfuiască.
— Harold a făcut asta? N-a fost invers?
— Nu. Şi a fost de pomină, zău aşa.
— Harold e bine?
— Bine mersi. Nici nu s-au atins unul de
altul.
— Slavă Domnului.
— Se pare că Hem s-a oferit să-i ţină lui
Harold ochelarii şi asta a rupt vraja. Amândoi au
râs şi s-au simţit ca nişte caraghioşi bătuţi în cap
până şi la ideea că s-au luat la harţă.
— Ce se întâmplă cu noi toţi, Bill? Poţi să-mi
spui şi mie?
— Dracu’ să mă ia dacă ştiu, a răspuns el. În
primul rând, bem prea mult. Şi vrem prea multe,
nu-i aşa?
— Ce anume vrem, mai exact? am zis,
simţind un spasm de melancolie şi confuzie. Mă 
întrebam ce înţelegea Bill din felul în care Ernest
se dădea la Duff atât de făţiş. Ce-ar fi putut
gândi? Ce-ar fi putut spune?
— Totul, bineînţeles. Totul şi încă ceva pe
deasupra. S-a scărpinat în bărbie, apoi a încercat
să glumească. După cum o dovedeşte durerea
mea de cap de azi.
L-am cercetat o clipă.
— Dacă e sărbătoare, atunci de ce nu suntem
fericiţi?
El şi-a dres glasul, apoi s-a uitat în altă parte.
— S-avem grijă să nu pierdem amatorii, da?
Hem zice că spectacolul merită până la ultimul
bănuţ şi că ar trebui să mă bag şi eu.
Am oftat.
— Nu trebuie să-i dovedeşti nimic. Se pare că
alergarea nu ţi-a picat prea bine.
— Nu, a zis el, cu o mină uşor jenată. Dar
sunt gata să mai fac o încercare. Încă n-am
murit.
— De ce-o repeta toată lumea chestia asta?
— Nu ştiu, a răspuns el. E pur şi simplu una
dintre chestiile alea.
Momentul amatorilor era de multă vreme
partea preferată a fiestei pentru Ernest. De ani 
de zile exersa veronici cu tot ce-i pica în mână,
de la perdele la haina mea cea veche, şi începuse
să se priceapă. Acum putea să fenteze taurii,
rotindu-se în lături în ultima clipă. După care era
încântat şi fericit şi continua să exerseze în
camera noastră de hotel cu capa pe care o
cumpărase de la un magazin aflat departe de
piaţă, care nu vindea turiştilor. Capa era dintrun
serj greu, roşu, cu o panglică neagră simplă
pe margini, de jur împrejur. Începuse să adune
dopuri de sticlă ca să i le pună la bază, pentru că
practic dopurile îi permiteau matadorului să
controleze capa şi s-o rotească mai amplu.
În acea dimineaţă, când a venit rândul
amatorilor, el şi-a luat capa şi a coborât în arenă
alături de câteva zeci de bărbaţi şi băieţi
nerăbdători, cu toţii gata să-şi pună la încercare
puterile. S-a dus şi Bill, dar Harold a rămas
pentru moment la locul lui, la câteva scaune de
Duff.
— Pat era cam verde la faţă încă de
dimineaţă, a zis Duff când m-am aşezat lângă ea.
A fost o noapte lungă.
— Am auzit.
— Ne-ai lipsit, să ştii. Ne distrăm mai bine 
când eşti şi tu cu noi.
I-am aruncat o privire sfredelitoare,
gândindu-mă că mă ia peste picior, dar ea avea o
expresie deschisă şi caldă. Asta era chestia cu
Duff; era o catastrofă cu bărbaţii, dar altfel fată
bună pe toată linia şi avea principiile ei. Nu
credeam că s-ar fi culcat într-adevăr cu Ernest
nici măcar dacă el ar fi vrut – pentru că mă
plăcea pe mine şi ştia cât de greu e să fii soţie.
Fusese deja căsătorită de două ori şi era
hotărâtă să se mărite cu Pat, dacă reuşeau
vreodată să strângă suficienţi bani. Îmi spusese
la un moment dat că niciodată căsătoria nu
fusese punctul ei forte, doar că, după toate
aparenţele, nu se lecuise şi tot mai încerca.
Între timp, în arenă, picadorii controlau
destul de bine situaţia, aşa că acţiunea părea
lejeră şi oarecum inofensivă. Taurii intrau pe
rând în arenă, iar primul a fost unul greoi, de
culoarea caramelului. S-a apropiat şi i-a înfipt lui
Bill un picior în dos, iar Bill a căzut într-o parte
ca un personaj dintr-un desen animat. Asta i-a
făcut pe toţi să izbucnească în râs. Ernest tocmai
intra în atmosferă când Harold s-a strecurat pe
lângă noi şi a coborât şi el în arenă.
— O, Harold, a făcut Duff, fără a se adresa
cuiva anume, pentru că el arăta ca o caricatură a
americanului bogat şi neajutorat, cu puloverul
lui galben-deschis, cu model Fair Isle, şi pantofi
sport albi ca zăpada. Amândouă ne uitam după
el.
— Ştii, i-am zis că nu e nimic între noi.
— Nu sunt convinsă că te-a auzit, am spus
eu, cu toată delicateţea de care eram în stare.
— Bărbaţii aud ce vor ei şi inventează restul.
Ajuns în arenă, Harold a ridicat ochii spre noi
şi a zâmbit larg. Taurul de culoarea caramelului
era lângă el şi se tot apropia, iar Harold a sărit
într-o parte ca să se ferească de coarnele lui,
cum au făcut şi ceilalţi. Taurul a trecut în fugă pe
lângă el, apoi s-a întors să mai atace o dată,
moment în care Harold l-a apucat de coarne şi sa
lăsat purtat de el vreo câţiva paşi. Era ca şi
cum ne-am fi uitat la un număr de circ îndelung
exersat. Harold părea la fel de surprins de
propriul lui succes ca toată lumea, dar când
taurul l-a lăsat iar jos, uşor ca un fulg, s-a întors
din nou către noi, cu o expresie triumfătoare.
— Hem nu e prea încântat de chestia asta, a
zis Duff. L-am urmărit privirea până la Ernest, 
care stătea în arenă, cu ochii pe Harold. Avea o
expresie îndârjită. Un picador a trecut la câţiva
paşi de el, dar nici n-a părut să-l observe.
— Nu suportă să i-o ia cineva înainte, am zis,
dar şi eu, şi Duff ştiam că Ernest fusese furios pe
Harold toată săptămâna, de când aflase de
escapada romantică din St.-Jean-de-Luz. Era şi
aşa destul de rău că Harold o avusese pe Duff în
timp ce Ernest se potcovise cu o soţie şi un copil,
dar, în plus, Harold nu făcuse altceva în
Pamplona decât să se ţină după Duff ca un biet
viţeluş suferind, făcându-se de râsul lumii. Era
mult prea mult.
Următorul taur care a intrat în arenă era mai
suplu şi mai agil. Avea mişcări de felină,
repezindu-se mai întâi către un perete, apoi
către celălalt, schimbând direcţia într-o clipită.
Un localnic într-o cămaşă închisă la culoare s-a
apropiat prea mult şi a fost trântit în genunchi.
Taurul şi-a rotit capul dintr-o parte în alta, iar
omul a căzut iar şi a fost călcat în picioare. Toată
lumea s-a repezit să distragă atenţia taurului.
Ernest a reuşit preţ de o clipă, desfăşurându-şi
amplu capa într-o parte. Alţii dădeau din mâini
şi strigau, dar taurul s-a întors la bărbatul care 
nu se ridicase încă şi l-a împins cu capul. Omul sa
rostogolit cu picioarele peste cap exact în clipa
în care taurul a sărit într-o parte, cu cornul
drept înfigându-i-se în coapsa omului, chiar sub
fesă, sfâşiind-o până la genunchi. Omul a scos un
ţipăt ascuţit şi am văzut lucirea albă a osului
coapsei, apoi sângele ţâşnind în valuri înainte ca
picadorii să alunge taurul şi să-l împingă mai
întâi înspre parapet, apoi îndărătul gardului,
unde avea să aştepte nouă ore înainte de a fi
ucis.
Cu asta, momentul amatorilor s-a încheiat.
Arena s-a golit repede, iar Duff şi cu mine am
coborât să ne întâlnim cu băieţii. Nu
schimbaserăm niciun cuvânt între noi de când
omul fusese luat în coarne sub ochii noştri. Când
am ajuns la ei, am văzut că şi ei tăceau.
Ajunşi în stradă, ne-am îndreptat spre o
cafenea.
— Să fiu al dracului, a zis Bill, care mergea
lângă mine. Avea faţa palidă, golită de expresie.
Pantofii îi erau plini de praf. Am găsit o masă şi
tocmai comandaserăm un rând de bere
cremoasă, pe care o beam de obicei la masa de
prânz, când bărbatul luat în coarne a trecut pe 
lângă noi, purtat pe o targă. Un cearşaf plin de
sânge îl acoperea de la brâu în jos.
— Toro, toro! s-a auzit o voce de beţiv din
cafenea, iar bărbatul s-a ridicat în capul oaselor.
Toată lumea a aplaudat, după care un băieţaş i-a
dus în fugă un pahar de whisky, pe care bărbatul
l-a golit, apoi i l-a aruncat băiatului, care l-a
prins cu precizie cu o singură mână. După care
toată lumea a izbucnit iar în ovaţii.
— Asta da viaţă, nu? a zis Duff.
— Se poate şi mai rău, a zis Ernest.
Venise berea şi ne-am înfipt în ea. Chelnerul
a adus gazpacho şi pâine tare, gustoasă, cu nişte
peşte fiert în lămâie şi, deşi nu m-aş fi crezut în
stare să mănânc după scena cu omul străpuns,
am descoperit că mi-era foame şi că totul mi se
părea foarte gustos.
Harold se postase la marginea mesei,
departe de Ernest, dar, când Pat şi-a făcut în
sfârşit apariţia împreună cu Don, era palid şi
iritabil, iar Harold părea că nu mai ştie unde să
se aşeze sau cu cine putea vorbi fără riscuri. Şi,
până la sfârşitul prânzului, masa noastră a
semănat cu o partidă complicată de şah
emoţional, cu Duff uitându-se la Ernest, care 
stătea cu un ochi la Pat, care se încrunta la
Harold, care-i arunca priviri furişe lui Duff. Cu
toţii beam prea mult, ne dădeam peste cap
chinuindu-ne să părem mai veseli şi mai puţin
falşi decât ceilalţi.
— Taurii şi sângele mai treacă-meargă, mi-a
zis Don cu voce scăzută. Dar chestiunile astea
omeneşti îmi întorc stomacul pe dos.
Mi-am mutat privirea de la el la Ernest, care
nu-mi adresase un cuvânt şi nici măcar nu se
mai uitase la mine de dimineaţă.
— Da, i-am răspuns lui Don. Dar care-o fi
soluţia?
— Naiba să mă ia dacă ştiu. Poate că nu
există nicio soluţie. Şi-a terminat berea şi i-a
făcut semn chelnerului să-i aducă alta.
— Uneori îmi doresc să putem şterge cu
buretele toate greşelile şi s-o luăm de la capăt,
de la zero, am spus eu. Dar uneori mă gândesc că
nu suntem altceva decât greşelile noastre.
El a râs grav, amar, în timp ce, de cealaltă
parte a mesei, Duff îi şoptea ceva lui Ernest la
ureche, iar el hohotea aspru, ca un marinar. Miam
întors scaunul pieziş faţă de ei, ca să nu-i mai
am în faţa ochilor. Imediat cum am făcut asta, 
mi-a revenit în minte cât se poate de clar
imaginea lui Fonnie şi a lui Roland cu o sută de
ani în urmă, în St. Louis, şi cum ea nu suporta să
se uite la el pentru că-l găsea slab şi detestabil.
Povestea lor fusese întotdeauna plină de tristeţe
şi de suferinţă. Roland se întorsese acasă de la
sanatoriu, dar nu-şi regăsise deloc tihna. El şi
Fonnie duceau acum vieţi complet separate, însă
locuiau în continuare în casa de pe Cates
Avenue, de dragul copiilor.
Ceea ce se întâmpla între mine şi Ernest nu
era, speram eu, nici pe departe la fel de sumbru,
dar el mă rănea cu fiecare şoaptă şi privire pe
care i-o arunca lui Duff. Şi mi-am dat seama că
vedeam altfel căsătoria şi răul pe care doi
amanţi şi-l pot face unul altuia, un rău ireparabil
uneori, şi asta aproape fără ca vreunul să-şi dea
seama.
— Ce trişti şi ce ciudaţi suntem cu toţii, i-am
spus lui Don.
— De-aia m-au apucat dulcegăriile ieri.
Apropo, scuzele mele pentru asta.
— N-ai de ce să-ţi ceri scuze. Hai să fim pur şi
simplu prieteni foarte buni, care ştiu lucrurile
astea, dar nu trebuie să şi le spună explicit.
— Bine, a zis el, privindu-şi mâinile şi mai
luând o gură de bere, şi aşa a trecut după-
amiaza, până când a venit momentul coridei.
Tânărul matador Cayetano Ordóñez era,
practic, un băieţandru, dar se mişca atât de
natural şi de graţios, încât părea că dansează.
Serjul roşu-intens al capei lui prindea viaţă la
orice tresărire, oricât de uşoară, a braţelor lui.
Avea un fel de a se înfige în picioare şi de a se
apleca uşor în faţă, pregătit să înfrunte orice, şi
de a invita taurul să-l atace cu cele mai discrete
gesturi sau priviri.
Ernest fusese întors pe dos când intraserăm
în arenă pentru coridă, dar începea să se
trezească văzând mişcările lui Ordonez.
Sesizând schimbarea, Duff s-a ridicat ducânduse
să se aşeze lângă el.
— Doamne, ăsta da bărbat frumos, a zis Duff.
— Într-adevăr, are clasă, a zis Ernest. Ia fii
atentă.
Ordóñez chema taurul la el, învârtind o
veronică şi încă una, mai strânsă, cu capa lui,
atrăgând taurul ca un magnet. Picadorii se
retrăseseră pentru că ştiau că Ordóñez îl avea în 
puterea lui şi era perfect stăpân pe situaţie. Era
un dans şi totodată o mare artă. Priceperea lui
era primară, străveche şi şi-o asuma cu multă
naturaleţe şi uşurinţă pentru cineva atât de
tânăr.
— Unii îşi fac treaba automat, a zis Ernest. E
frumos, nu zic nu, dar nu înseamnă nimic. Pe
când hombre ăsta ştie că trebuie să te apropii
până la un pas de moarte. De fapt, trebuie să fii
deja mort ca să trăieşti şi să supui animalul.
Duff a încuviinţat din cap, molipsindu-se de
entuziasmul lui şi, să mă ierte Dumnezeu, m-am
molipsit şi eu. Lui Ernest i s-au aprins brusc
ochii în timp ce vorbea, devenind aproape la fel
de însufleţiţi cum era capa lui Ordonez.
Înflăcărarea erupea din lăuntrul lui, urcând până
la chipul şi în obrajii lui, şi mi-am dat seama în
ce fel era branşat la Ordóñez şi la coridă, la viaţă
atunci şi acolo, şi am ştiut că puteam să-l urăsc
mult şi bine pentru felul cum mă rănea, dar că
aveam să-l iubesc întotdeauna, absolut, pentru
ceea ce era.
— Uită-te acum, a zis el. Taurul atacase pe
jos, cu cornul stâng împungând în faţă şi gâtul
răsucindu-i-se. Coapsa lui Ordóñez era la câţiva 
centimetri de picioarele zdravene ale taurului şi
s-a aplecat şi mai mult, astfel că, atunci când
taurul a ridicat capul, căutând capa, a atins uşor
pântecul lui Ordonez. Aproape că am auzit
fâşâitul coarnelor care-i atingeau tunica de
mătase. Un geamăt a străbătut tribunele, pentru
că asta veniseră să vadă.
— N-o să vedeţi în veci o execuţie mai bună,
a zis Ernest, aruncându-şi pălăria la picioare în
semn de respect.
— Al dracului de frumos, a zis Duff.
Am oftat cu toţii, iar când taurul a fost
înfrânt şi a îngenuncheat, plecându-se înainte,
Ordóñez l-a străpuns cu sabia fară ezitare. Toată
lumea s-a ridicat în picioare, aplaudând, cu toţii
impresionaţi şi cuceriţi de spectacol şi de
talentul lui. M-am ridicat şi eu şi am aplaudat
frenetic, şi probabil că stăteam într-o rază de
soare deosebit de strălucitoare pentru că în acel
moment Ordóñez s-a uitat la mine, direct la faţa
mea, iar ochii lui s-au oprit asupra părului meu.
— Te consideră muy linda6, a zis Ernest,
urmărind privirea lui Ordóñez până la mine. Îţi

6 Foarte frumoasă.
aduce un omagiu.
Tânărul matador s-a aplecat peste taur,
retezându-i urechea cu un cuţitaş. A chemat un
băiat din tribune şi l-a trimis la mine, cu urechea
în căuşul palmelor. Băiatul mi-a întins-o cu
sfială, abia îndrăznind să mă privească, dar îmi
dădeam seama că pentru el era o mare onoare
să facă asta pentru Ordonez. Nu prea ştiam cum
să accept, care era eticheta în astfel de
împrejurări, aşa că am întins pur şi simplu
mâinile. Era neagră, triunghiulară şi caldă încă,
păstrând o urmă abia vizibilă de sânge – cel mai
bizar lucru pe care-l ţinusem vreodată în mână.
— Să fiu al dracului, a zis Ernest, cu mândrie
vădită.
— Ce-o să faci cu ea? a întrebat Duff.
— O păstrează, bineînţeles, a zis Don şi mi-a
dat batista lui ca s-o învelesc în ea şi să mă şi
şterg pe mâini.
Fără să mă aşez, cu urechea în mână, învelită
în batistă, m-am uitat în jos la arenă, unde
Ordóñez era îngropat în flori. El a ridicat
privirea spre mine, a făcut o plecăciune adâncă,
până la pământ, apoi s-a întors să se bucure de
adoraţia mulţimii.
— Să fiu eu al dracului, a repetat Ernest.
Au urmat încă cinci lupte cu tauri în acea zi,
dar niciuna la fel de frumoasă ca prima. La
sfârşit, când ne-am dus la restaurant, eram cu
toţii surescitaţi încă, până şi Bill, pentru care cea
mai mare parte a zilei fusese insuportabilă, mai
ales felul cum doi dintre cai fuseseră luaţi în
coarne şi doborâţi şi au trebuit să fie ucişi pe loc,
sub ochii tuturor. Totul fusese groaznic şi
cumplit de intens şi simţeam nevoia să beau
ceva.
Am dat urechea din mână-n mână, pentru ca
toată lumea s-o poată admira şi apoi să se
oripileze. Duff s-a îmbătat repede şi a început să
flirteze făţiş cu Harold, care a fost prea surprins
şi încântat ca să mai păstreze discreţia. La un
moment dat au dispărut amândoi, iar Pat s-a
enervat la culme. După o oră sau chiar mai bine,
s-au întors amândoi teribil de binedispuşi, de
parcă nu se întâmplase nimic deplasat.
— Jigodie nenorocită, i-a zis Pat lui Harold.
S-a ridicat în picioare şi a sărit imediat într-o
parte.
— O, mai scuteşte-ne, dragă, a spus Duff pe
un ton vesel. Dar Pat n-avea de gând să se lase 
mustrat.
— Tu să stai dracului departe de noi, da? i-a
zis el lui Harold.
— Nu cred că o să-i convină lui Duff. Mă vrei
aici, nu-i aşa?
— Bineînţeles, dragă, vă vreau pe toţi. A
întins mâna după paharul lui Ernest. Fii drăguţ
şi dă-mi şi mie, da?
Ernest a încuviinţat din cap; n-avea decât să
ia paharul, n-avea decât să bea tot ce era pe
masă, din partea lui. Harold era cel de care-i era
silă.
— Să fugi după o femeie, a zis el cu voce
joasă. Poţi să decazi mai mult de-atât?
Chelnerul a apărut, aducând alte mâncăruri
şi băuturi, dar seara nu mai reuşea să între pe
făgaşul normal. Se spărsese o bubă şi pătase tot
ce fusese atât de puternic şi de frumos.
Ernest simţea şi el asta şi a încercat să
cârmească discuţia spre Ordóñez şi ţinuta lui,
spre veronicile lui.
— Mai zi o dată, care-i veronica? a întrebat
Duff.
— E aia când matadorul stă cu spatele la
taur, proptit în picioare, şi roteşte capa foarte 
încet, îndepărtând-o de animal.
— Da, bineînţeles, a zis Duff. A fost minunat,
nu-i aşa?
— Să n-o crezi, Hem, a zis Pat cu ranchiună.
Nu mai ţine minte absolut nimic.
— Mai lasă şi tu fata să respire, Pat, a zis ea,
întorcându-se spre Ernest. Acum m-am ameţit şi
eu niţel. Mâine o să-mi aduc aminte mai multe.
Jur că mâine o să fiu cuminte.
Ernest a privit-o cu tristeţe.
— Bine, a zis el, dar era în mod evident
dezamăgit de ea şi de grup, în general. Totul se
dezumflase.
Noaptea, când am ajuns înapoi la hotel, am
luat urechea, am mai învelit-o în câteva batiste şi
am pus-o în sertarul biroului.
— O să înceapă să pută în curând, a zis
Ernest, văzând ce fac.
— Nu-mi pasă.
— Nici mie nu mi-ar păsa, în locul tău. A
început să se dezbrace încet, dus pe gânduri.
Când o să se termine toată chestia, a zis el întrun
sfârşit, hai să mergem după Ordóñez la
Madrid, apoi la Valencia.
— O să se termine vreodată?
— Bineînţeles că da. S-a întors cu faţa la
mine. Ordóñez a fost minunat, nu-i aşa? Faţă de
el, toate astea par foarte urâte şi stupide.
Am închis sertarul biroului, apoi m-am
dezbrăcat şi m-am băgat în pat.
— Eu sunt gata să uit de Pamplona. Ce-ar fi
să încercăm acum? Ce zici, mă ajuţi?
După săptămâna care mi se păruse
interminabilă, gaşca s-a spart şi fiecare a pornit
pe drumul lui. Don a plecat spre Riviera, cu un
aer trist şi epuizat. Bill şi Harold se întorceau la
Paris, dar i-au dus şi pe Pat şi Duff până la
Bayonne. Ernest şi cu mine am luat un tren spre
Madrid, unde ne-am cazat la pensiunea Aguilar,
un hotel anodin de pe Calle San Jeronimo, mic şi
liniştit, unde nu erau deloc turişti. Era ca în rai,
după Pamplona. Mergeam zilnic la luptele cu
tauri şi am fost de faţă în după-amiaza când Juan
Belmonte, probabil cel mai mare toreador din
toate timpurile, s-a ales cu abdomenul străpuns
grav şi a fost dus la spital. Îl urmăream de ceva
vreme în arenă, iar Ernest îi admirase
întotdeauna hotărârea pe care-o exprima atunci
când îşi lua poziţia de luptă şi îşi încleşta fălcile, 
dar, chiar şi înainte ca Belmonte să fie rănit, am
început să ne dăm seama că Ordóñez era
aproape la fel de mare ca maestrul. Avea mişcări
perfecte, iar curajul nu-i slăbea niciodată şi
amândoi îl priveam cu veneraţie.
Într-o după-amiază, Ordóñez mi-a făcut
deosebita onoare de a mă lăsa să-i ţin capa
înainte să înceapă corida. A venit foarte aproape
şi i-am văzut faţa perfect netedă de băieţandru
şi ochii adânci şi limpezi. Mi-a întins capa fară o
vorbă, dar avea o expresie foarte serioasă.
— Cred că e îndrăgostit de tine, a zis Ernest
când Ordóñez s-a îndepărtat să aţâţe publicul.
— Cum aşa? E un copil, am zis, dar eram
mândră şi mă simţeam transformată de onoarea
pe care mi-o făcuse.
În aceeaşi seară, la hotel, în timp ce ne
îmbrăcam pentru cină, Ernest a zis:
— Scriu la un nou roman. Sau, de fapt, se
scrie singur, în capul meu. Despre luptele cu
tauri. Eroul va fi Ordóñez şi totul o să se
petreacă la Pamplona. Ochii îi străluceau, iar
entuziasmul din vocea lui era inconfundabil.
— Sună extraordinar de bine.
— Nu-i aşa? Vreau să-i spun Romero 
tânărului toreador. Începe la un hotel, la trei
după-amiaza. Acolo stau doi americani, fiecare
în camera lui, iar când se duc să-l cunoască pe
Romero, e o mare onoare şi-şi dau seama cât e
de singur şi cum se gândeşte la taurii cu care va
lupta mai târziu. Nu poate spune asta nimănui.
— Cam aşa se simte, probabil, nu-i aşa? am
zis eu. Trebuie să-l scrii.
— Da, a zis el şi, deşi am plecat şi am savurat
o cină lungă şi delicioasă, împărţind câteva sticle
de vin, el era deja în carte, înăuntrul ei. În zilele
care au urmat, a fost tot mai adâncit în gânduri.
A început să scrie în salve intense, dis-dedimineaţă
în cafenele şi noaptea târziu în
camera de hotel, când auzeam scârţâitul agresiv
al creionului lui. Când am plecat din Madrid spre
fiesta din Valencia, avea deja două caiete groase
pline, două sute de pagini scrise de mână în mai
puţin de zece zile, dar începutul nu-l mai
mulţumea.
— Mă gândesc că mai bine începe la Paris şi
dup-aia se mută. Ceea ce se întâmplă la Paris
pune totul în mişcare. Fără asta nu se poate
întâmpla nimic.
— Întotdeauna ai zis că nu poţi să scrii 
despre Paris pentru că erai prea aproape de el.
— Da, ştiu, dar dintr-un motiv sau altul îmi
iese uşor. Acum două săptămâni eram la
Pamplona, dar pot să scriu şi despre asta. Nu
ştiu de ce. Poate că toate ideile şi regulile mele
despre scris de-abia aşteaptă să fie contrazise.
— Ce bine e cu vântu-n pânze, nu?
— Sper să fie mereu aşa.
Şi a fost. La Valencia, totul căpătase o
încordare febrilă de la nerăbdarea cu care era
aşteptată fiesta şi am savurat pur şi simplu
momentul. Stăteam în stradă, la o cafenea, şi
mâneam creveţi cu lămâie proaspătă şi piper şi
o minunată paella, adusă într-un vas aproape cât
masa de mare. După-amiezile mergeam la
luptele cu tauri, unde Ordóñez îşi executa
veronicile absolut perfect.
— Uite-o. Ai văzut-o? a zis Ernest, arătând
spre arenă.
— Ce?
— Moartea lui. Taurul a trecut atât de
aproape. Ăsta-i tot farmecul jocului. Toreadorul
trebuie să ştie că-l paşte moartea, la fel şi taurul,
pentru ca atunci când o evită, în ultima clipă, să 
fie ca o minune. Asta numesc eu viaţă adevărată.
Într-o după-amiază, în timp ce el dormea şi
eu n-aveam stare, i-am răsfoit caietele, citind cu
admiraţie câte un pasaj ici şi colo. Cu totul
întâmplător, am nimerit peste nişte pagini cu
expresii şi întorsături de frază împrumutate în
mod evident de la Duff. La început, când le-am
citit, am avut un şoc. Fusese atât de atent la ea,
notându-şi totul, surprinzând-o perfect. Şi acum
totul era la vedere, cu foarte mici modificări, în
eroina lui. Iarăşi m-a apucat o gelozie cumplită
pe ea, până când mi-am lămurit totul. Ernest era
scriitor, nu amantul lui Duff. El văzuse în ea un
personaj, poate chiar de la început. Iar acum, că
el trăia în carte, şi nu în cafenelele din
Pamplona, tensiunea şi urâtul puteau fi utile.
Toată perioada asta fusese constructivă şi
necesară pentru munca lui. Iată de ce cuvintele îi
veneau acum cu atâta forţă şi înflăcărare.
De la Valencia ne-am întors la Madrid, apoi
am plecat la San Sebastian, să scăpăm de vara
tot mai fierbinte. La San Sebastian, apoi la
Hendaye, Ernest scria dimineţile cu o mare
fervoare, iar restul zilei ni-l petreceam înotând
şi bronzându-ne pe plajă. Nisipul era fierbinte şi
avea consistenţa zahărului, în depărtare se
zăreau nişte munţi lungi, vineţii, iar valurile care
se spărgeau la ţărm ne răsunau în urechi şi ne
induceau o senzaţie de toropeală şi fericire. Dar
pe la sfârşitul primei săptămâni din august, mi
se făcuse prea dor de Bumby ca să mă mai bucur
de ceva. M-am întors la Paris, iar Ernest s-a dus
singur înapoi la Madrid. Acolo, a lucrat mai bine
şi mai intens ca oricând. Era ca şi cum ar fi
inventat cartea şi în acelaşi timp s-ar fi inventat
pe sine ca scriitor. Mi-a scris ca să-mi spună că
renunţase total la somn, în afară de câte o oră
când şi când. Dar când mă trezesc iar, scria el,
frazele sunt acolo, aşteptându-mă, implorând să
fie aşternute pe hârtie. E extraordinar, Tatie. Deja
se întrevede sfârşitul şi e tare de tot.
33
La final de august, Parisul era aproape
pustiu. Toată lumea care putuse pleca o făcuse,
dar Pauline Pfeiffer şi Kitty rămăseseră
amândouă în oraş ca să muncească. Ne
întâlneam deseori toate trei la cină, uneori cu
Bumby după noi, alteori numai după ce îl băgăm 
în pat, cu Marie Cocotte care să-l supravegheze.
Deşi iniţial nu mă simţisem în largul meu cu
perechea Pauline-Kitty – fetele astea şic,
independente şi categoric moderne –, amândouă
erau, în fond, minunat de oneste şi lipsite de
fasoane. Tocmai de aceea mă plăceau şi ele pe
mine, susţineau ele, şi am început să le cred.
Din când în când, sora Paulinei, Jinny, venea
şi ea cu noi în cafenele, şi cele două surori mi se
păreau foarte amuzante împreună, ca şi cum ar
fi ieşit dintr-un număr de vodevil foarte şic, cu
un limbaj plin de glumiţe obscure. Ţineau bine la
băutură, nu se făceau de râs, nu-i făceau de râs
nici pe alţii şi întotdeauna aveau lucruri
interesante de spus. Jinny era celibatară, dar
dacă într-adevăr îi plăceau femeile, cum spusese
Kitty, atunci era logic. Era mai greu de înţeles
cum de Pauline nu se măritase încă.
— Era aproape bătută-n cuie cu vărul meu,
Matt Herold, a zis ea într-o zi, când am insistat
să-mi dea mai multe detalii. Chiar probasem
rochii şi gustasem jumătate de duzină de torturi.
S-a scuturat, înfiorată. Toate aveau gust de tort,
bineînţeles.
— S-a întâmplat ceva oribil între voi? am 
întrebat eu.
— Nu. De fapt, ar fi fost pe undeva mai uşor
dacă era aşa. Pur şi simplu nu cred că-l iubeam
îndeajuns. Îmi plăcea de el. Ar fi fost un minunat
stâlp al familiei şi un tată bun. Vedeam cum va fi
totul, dar niciodată n-am simţit nimic. Sau nu
mare lucru. Eu îmi doream ceva măreţ, furtunos.
— O iubire ca în romane?
— Poate. Presupun că asta înseamnă că sunt
o gâsculiţă.
— Nicidecum. Mie-mi plac ideile romantice.
Femeile din ziua de azi par prea emancipate
pentru ele.
— E foarte complicat să-ţi dai seama ce vrei
când ai atâtea opţiuni. Uneori mă gândesc că aş
putea foarte bine s-o las baltă cu măritişul şi să
muncesc. Vreau să fiu utilă. S-a oprit şi a devenit
autoironică. Probabil că şi pe-asta tot într-un
roman am citit-o.
— Poate că o să obţii tot ce vrei. Mie una îmi
pari deşteaptă foc.
— O să vedem, a zis ea. Dar între timp o să
fim două burlăciţe.
— Libere şi independente?
— De ce nu?
Mi se părea amuzant să mă gândesc în felul
ăsta la mine. Categoric, Ernest n-ar fi fost de
acord şi mă întrebam ce-ar zice el despre faptul
că petreceam atâta timp cu Pauline. Dacă Kitty
era prea decorativă, atunci şi Pauline era la fel.
Era genul de frumuseţe profesionalizată pe care
el în general o dispreţuia. Nu numai că discuta la
nesfârşit despre modă, ci tot timpul căuta să se
apropie de oamenii cei mai interesanţi şi-i
cântărea să vadă în ce fel se putea folosi de ei, cu
ochii ei negri scăpărând, cu rotiţele minţii
învârtindu-i-se cu viclenie. Absolut nimic la
Pauline nu părea să fie spontan. Dacă se întâlnea
cu tine însemna că voia să te vadă. Dacă-ţi
vorbea, se gândise deja ce să spună, astfel că-i
ieşea clar, perfect. Îi admiram încrederea în sine
şi poate că eram puţin intimidată de ea. Lăsa
acea impresie de lipsă de efort care se obţine, de
fapt, cu mult efort. Şi, deşi niciodată nu prea
ştiam ce să spun când eram printre femei ca ea –
Zelda, de pildă –, sub hainele ei scumpe şi
tunsoarea reuşită, Pauline era onestă şi cu capul
pe umeri. Ştiam că nu riscam să-şi dea arama pe
faţă şi am căpătat curând încredere în ea.
La mijlocul lui septembrie, Ernest s-a întors
de la Madrid arătând epuizat şi în acelaşi timp
victorios. M-am uitat la el cum despachetează şi
am rămas pur şi simplu uluită de reuşita lui.
Avea şapte caiete pline, sute şi sute de pagini,
toate scrise în doar şapte săptămâni.
— Deci ai terminat, Tatie?
— Aproape. Sunt atât de aproape, încât mai
că nu-mi vine să scriu finalul. Înţelegi ce zic?
— Acum îmi dai să citesc?
— În curând, a zis el. M-a tras spre el într-o
îmbrăţişare lungă, strivitoare. Parc-aş dormi şi
nu m-aş mai trezi.
— Atunci dormi, am zis, dar el m-a tras pe
pat şi a început să-mi smulgă hainele, cu mâinile
atingându-mă peste tot în acelaşi timp.
— Credeam că eşti obosit, am făcut eu, dar el
m-a sărutat apăsat şi n-am mai zis nimic.
Într-o săptămână a terminat prima variantă
a manuscrisului şi ne-am dus în Cartierul Latin,
ca să sărbătorim cu prietenii. Ne-am întâlnit la
Nègre de Toulouse şi toată lumea era în toane
excelente. Au venit Scott şi Zelda, Ford şi Stella,
Don Stewart şi Harold cu Kitty. Au fost câteva
momente de stânjeneală, toată lumea aşteptând 
să vadă în ce ape se scaldă ceilalţi. Pamplona se
terminase doar atât de penibil, dar când au venit
băuturile şi am golit câteva pahare repede,
paliativ, grupul s-a relaxat. Ernest a cam
exagerat cu whisky-ul, dar s-a controlat până la
finalul serii, când s-a întâlnit cu Kitty la ieşire.
— Bravo pentru carte, Hem.
— Mersi, a zis el. E plină de acţiune şi dramă,
şi toată lumea e acolo. A arătat spre Bill şi
Harold. Bucăţi îi fac pe nenorociţii ăştia, dar pe
tine nu, Kitty. Tu eşti fată faină.
Tonul lui era atât de rece şi de tăios, încât
Kitty s-a albit la faţă. L-am luat de braţ şi l-am
tras afară, îngrozită.
— Ce e? a zis el. Ce-am făcut?
— Eşti beat, am zis eu, hai să discutăm mâine
despre asta.
— Am de gând să mă îmbăt şi mâine, a zis el.
Am continuat pur şi simplu să-l împing spre
casă, ştiind că de dimineaţă aveau să urmeze
remuşcările, dar şi o monstruoasă durere de
cap.
Am avut dreptate.
— Să nu suferi pentru ce i-am zis lui Kitty,
mi-a cerut el când s-a trezit în sfârşit, aproape 
de ora prânzului, verde la faţă. Sunt un dobitoc.
— A fost o seară măreaţă. Ai dreptul la o
dispensă.
— Indiferent ce-oi fi zis, cartea e carte. Nu e
viaţă.
— Ştiu, am răspuns, dar când mi-a dat
paginile să le citesc, mi-am dat seama imediat că
totul era exact aşa cum se întâmplase în Spania,
până la ultima conversaţie sordidă şi întâlnire
încordată. Totul era aproape ad litteram, cu o
singură excepţie – eu nu eram pe nicăieri.
Eroina era Duff. Ştiam şi mă aşteptasem la
asta, dar era oricum supărător să-i văd numele
iar şi iar. Încă nu i-l schimbase în Lady Brett.
Duff era Duff şi Harold era Harold, iar Pat era un
beţivan înrăit şi toată lumea era la pământ, în
afară de toreadori. Apărea şi Kitty în carte – aici
minţise – într-un rol deloc flatant. Ernest se
transformase în Jake Barnes şi-l făcuse impotent
– şi oare ce trebuia să înţeleg eu din asta? Oare
aşa-şi vedea el propria moralitate sau laşitate
sau bun-simţ sau oricare o fi fost motivul pentru
care nu se culcase cu Duff – ca impotenţă?
Dar dacă reuşeam să mă detaşez măcar puţin
de aceste îndoieli şi întrebări, îmi dădeam seama 
cât de remarcabilă era munca lui, mai captivantă
şi mai plină de viaţă decât tot ce scrisese până
atunci. El văzuse o poveste reuşită în Pamplona,
acolo unde eu văzusem doar catastrofă şi
confuzie umană. El o modelase şi făcuse din ea
ceva mai mult; ceva care avea să dureze etern.
Eram extraordinar de mândră de el, dar cartea
mă făcea să mă simt totodată rănită şi exclusă.
Sentimentele astea coexistau într-un nod
încurcat, dar toate erau la fel de adevărate.
Am citit paginile cu un amestec de nerăbdare
şi groază şi a trebuit să mă opresc adesea, să las
jos manuscrisul şi să-mi revin. Ernest lucrase
atât de intens şi într-o singurătate atât de totală,
încât orice amânare a unei reacţii îl omora.
— E bună de ceva? a întrebat Ernest când în
sfârşit am terminat. Trebuie să-mi spui.
— E mai mult decât bună, Tatie. Nu se
compară cu absolut nimic.
El a zâmbit, uşurat şi mândru, apoi a scos un
mic strigăt de triumf.
— Să fiu al naibii, a zis el. Bumby era lângă
noi, pe podea, ronţăind o locomotivă de jucărie,
cioplită manual, pe care o primise de la Alice şi
Gertrude. Ernest l-a luat în braţe şi l-a ridicat 
spre tavan, iar Bumby a început să ţipe vesel, cu
obrajii lui roşii ca mărul umplându-se cu aer.
— Tati! a zis el. Fusese primul lui cuvânt şi-i
plăcea să-l spună cât de des putea. Şi lui Ernest îi
plăcea asta.
— Tati a scris o carte fantastic de bună, a zis
Ernest, zâmbindu-i lui Bumby, care era tot mai
îmbujorat.
— Dă-i un pupic lui tati, am zis eu, iar
Bumby, care se zvârcolea fericit în braţele lui
Ernest, a acoperit de pupături faţa lui taică-său.
A fost un moment foarte frumos, noi trei în
perfectă armonie, privind la aceeaşi stea
strălucitoare, dar mai târziu în noaptea aceea,
când zăceam în pat, încercând cu disperare să
adorm, frământările au început să-mi dea din
nou târcoale, nelăsându-mă să-mi găsesc odihna.
Fusesem exclusă din carte de la prima pagină, de
la primul cuvânt. Oare de ce lui Ernest nu părea
să-i pese că m-aş fi putut simţi jignită sau
geloasă? Presupunea oare că eu înţelegeam că
povestea avea nevoie de o eroină fascinantă,
care nu eram eu? Categoric, după mine nu se
ţinea cu un carneţel, notându-şi toate replicile
mele deştepte, aşa cum făcea cu Duff. Arta era 
artă, dar oare ce-şi spunea Ernest? Trebuia să
aflu.
— Tatie, am spus în întuneric, sperând pe
jumătate ca el să doarmă dus. Eu am fost
vreodată în carte?
Au trecut câteva clipe de tăcere, după care a
răspuns, cu o şoaptă abia perceptibilă:
— Nu, Tatie. Îmi pare rău dacă asta te
supără.
— Poţi să-mi spui de ce?
— Nu chiar. Ideile vin la mine, nu mă duc eu
după ele. Dar e posibil să fie pentru că tu nu te-ai
afundat niciodată în mocirla aia. Tu practic n-ai
fost în poveste, dacă înţelegi ce zic, ci cumva
deasupra ei, mai bună şi mai nobilă decât noi
toţi.
— Eu nu m-am simţit aşa, dar e frumos spus.
Vreau să cred că e aşa.
— Atunci să crezi. S-a răsucit pe partea lui de
pat, cu ochii deschişi căutându-i pe ai mei. Te
iubesc, Tatie. Tu eşti cel mai bun lucru din mine.
M-am pierdut cu un oftat în vorbele lui,
simţind doar un mic junghi de îndoială.
— Şi eu te iubesc.
În săptămânile care au urmat, Ernest a
continuat să lucreze la roman, cizelând limbajul,
tăind scene întregi. Numai la asta se gândea şi,
cum el era atât de absorbit, eu eram foarte
încântată că am prieteni care să-mi ţină
companie. Până la urmă, a părut s-o accepte pe
Pauline, ceea ce pentru mine era reconfortant.
— O cam ţine-ntruna cu Chanel, recunoscuse
el, dar se pricepe la cărţi. Ştie ce-i place şi, mai
mult decât atât, ştie şi de ce. Ceea ce e o raritate,
mai ales în vremurile astea, când toată lumea e
tot mai închipuită. Niciodată nu ştii în cine să ai
încredere.
Cu aprobarea lui Ernest, Pauline a început să
treacă după-amiaza pe la fabrica de cherestea,
ca să-mi ţină companie. Luam ceaiul în timp ce
Bumby se juca sau dormea, iar uneori ea venea
cu mine la magazinul de muzică, unde exersam
la pianul meu împrumutat.
— Chiar cânţi minunat, să ştii, mi-a zis ea
într-o zi, după ce am încheiat. Mai ales Busoni.
Mai să-mi dea lacrimile. De fapt, cum se face că
te-ai lăsat de cântat?
— N-am reuşit să mă afirm. Pur şi simplu nu
eram destul de bună.
— Nu e prea târziu. Ar trebui să încerci.
— Eşti o scumpă, dar nu e adevărat. Mi-am
dezmorţit degetele, apoi am închis caietul de
partituri. Oricum, acum asta e viaţa mea. Alta
nici că mi-aş dori.
— Nu, nici eu nu mi-aş dori alta în locul tău,
a zis ea, dar mai târziu, când ne întorceam acasă
de la magazin, ideea îi stăruia încă în minte.
— Poate că nici nu trebuie să faci vreun
sacrificiu ca să te apuci mai serios de muzică, a
zis ea. Un concert n-ar avea de ce să fie chiar din
cale-afară de traumatizant. Toată lumea te
iubeşte. Toţi vor să-ţi iasă bine.
— Mi-ar lua mult mai mult timp şi efort, am
zis eu. Şi ar trebui să am pianul meu.
— Oricum ar trebui să-l ai. Sunt sigură că
Hem ştie asta. Vorbesc eu cu el, dacă vrei.
— Să vedem, am zis. O să mă gândesc.
Accesele de anxietate la gândul că o să cânt
în public nu se atenuaseră niciodată prea mult,
dar am început să mă gândesc tot mai serios
dacă, până la urmă, nu mi-ar prinde bine să dau
un concert – mai ales acum, că Ernest era atât de
absorbit de romanul lui. Cartea îi acapara un
gând din două şi se strecura între noi chiar şi 
când făceam dragoste. O clipă îl simţeam acolo,
cu mine, înăuntrul meu, pentru ca în următoarea
clipă să nu mai fie, să dispară pur şi simplu în
lumea pe care o inventa.
Cântatul meu la pian n-avea să-i schimbe cu
nimic obiceiurile – nu eram atât de naivă încât
să-mi închipui aşa ceva –, dar m-am gândit că ar
fi putut să-mi ofere o direcţie şi o supapă,
dincolo de amănuntele programului de masă şi
de exerciţii al lui Bumby. Îmi plăcea să fiu mama
lui, dar asta nu însemna că nu puteam avea şi
alte interese. Stellei îi reuşea de minune. De fapt,
ea era noul model de soţie, în timp ce eu eram
varianta demodată, provincială.
Mi se părea ironic că aproape toate femeile
pe care le cunoşteam acum erau beneficiarele
directe ale muncii de sufragetă pe care o făcuse
mama cu zeci de ani în urmă, chiar în salonul
nostru, în timp ce eu mă cuibăream pe undeva
cu o carte şi încercam să fiu invizibilă. Poate că
niciodată n-aveam să reuşesc să ţin pasul cu
femeile cu adevărat moderne, dar oare chiar
trebuia să-mi vâr capul în nisip cu asemenea
obstinaţie? Nu puteam experimenta şi eu măcar
puţin, să văd ce altceva mi s-ar fi putut potrivi, 
mai ales că aveam prieteni buni, care mă iubeau,
aşa cum remarcase Pauline, şi care-mi doreau
succesul?
Cu timpul, Pauline ne-a prezentat mare parte
din grupul ei mai rafinat, de pe Malul Drept, din
acesta făcând parte şi Gerald şi Sara Murphy.
Gerald era pictor, dar mai mult decât atât, era o
efigie a bunului gust şi a plăcerilor vieţii. El şi
Sara se stabiliseră la Paris în 1921 şi, deşi aveau
un apartament superb pe Quai des GrandsAugustins,
erau pe punctul de a-şi muta tabăra
în sudul Franţei, unde-şi construiau o
proprietate pe Riviera, în Antibes. Gerald avea
studii de arhitectură, iar conacul, Villa America,
urma să fie opera comună a soţilor Murphy,
lucrul cel mai frumos pe care şi-l puteau imagina
şi permite – şi-şi permiteau multe. Pauline ne-a
făcut cunoştinţă şi cu poetul Archibald Meleish,
şi cu încântătoarea lui soţie, Ada, care cânta
bine, profesionist chiar, şi purta cele mai
frumoase rochii cu mărgele pe care le văzusem
vreodată.
M-am mirat cât de tolerant părea Ernest cu
aceste noi cunoştinţe. În particular, îi numea cu 
dispreţ „bogătaşii”, dar tot era flatat de atenţia
de care se bucura din partea lor. În vremea
noastră a apărut în State la începutul lui
octombrie şi, la scurt timp, a fost distribuită în
toate librăriile din oraş. Recenziile au fost toate
extraordinar de bune, Ernest fiind numit tânărul
scriitor al momentului. Perspectivele lui păreau
tot mai promiţătoare, dar aceşti prieteni noi nu
erau acolo ca să se afle în treabă. Nu se
mulţumeau să-şi încălzească mâinile la flacăra
succesului lui Ernest; voiau să aţâţe focul.
Intre timp, Pauline s-a obişnuit să vină la
cină la fabrica de cherestea de câteva ori pe
săptămână, iar uneori Ernest se întâlnea cu ea
într-o cafenea sau alta. Eu eram nespus de
uşurată că relaţia lor părea firească şi
împărtăşită. Nu-mi plăcuse niciodată să mă cert
cu Ernest din cauza lui Kitty, dar el nici gând să
se clintească. Pentru el, ea era şi avea să rămână
întotdeauna „cutra aia de categorie grea”, dar
Pauline îi trezea latura mai blândă, mai fraternă.
A început să-i spună Pfife, şi m-am obişnuit şi eu
la fel. Pentru Bumby, era Tante Pfife şi ne găsise
şi ea nouă porecle. Ernest era Tati sau Tobă, iar
eu era Hash sau Dulia. Împreună eram adoraţii 
ei, scumpii ei.
Când iarna a luat locul toamnei, iar umezeala
Parisului a început să pătrundă pe geamuri şi pe
sub uşi, Ernest a hotărât să lase deoparte
romanul despre Pamplona.
— Nu-mi mai e deloc clar. Nu ştiu ce e bun la
el sau unde dau greş. Trebuie lăsat singur la
dospit o vreme. A oftat şi şi-a scărpinat mustaţa,
care în ultima vreme devenise stufoasă şi rebelă,
minunat de necioplită. M-am tot gândit să mă
apuc de ceva total diferit. Ceva comic.
— Comicul pare potrivit pentru Don şi
Harold, dar nu sunt convinsă că e pentru tine.
— Prima chestie a mea pe care ai văzut-o era
comică. Vrei să zici că nu era bună de nimic?
— În niciun caz. Spuneam doar că scrisul tău
are mai multă energie când e dramatic.
— Nu sunt chiar atât de sigur, a zis el şi s-a
apucat imediat de scris. Habar n-aveam ce
anume plănuia să facă sau cât de repede avea să-
i dea o formă. În două săptămâni avea deja o
primă variantă completă la Torentele primăverii,
o parodie-satiră la ultima carte a lui Sherwood
Anderson, Râs amar. Însă faptul că terminase de 
scris nu-i înlesnea cu nimic următorul pas. Nu
ştia exact ce-i ieşise sau cui să-i arate cartea.
Unii ar fi putut s-o interpreteze greşit şi s-o
considere rău intenţionată.
— Eu aş vrea s-o citesc, am spus. Sunt
deschisă la minte.
— Îmi pare rău, Tatie. Nu cred că eşti.
— Aşa de rău e?
— Nu-mi dau seama. O să i-o arăt lui Scott şi
poate şi lui Dos.
Din păcate, lor nu le-a plăcut deloc proiectul
şi l-au sfătuit să uite definitiv de el. Da, poate că
romanul lui Anderson era stupid şi sentimental,
cu asta erau de acord, dar omul era un mare
talent şi făcuse atâtea pentru a-i asigura lui
Ernest viitorul, încât n-ar fi fost corect să-l facă
praf şi pulbere. Ce rost ar fi avut?
— Rostul, a zis Ernest, e că romanul lui e o
porcărie şi merită să fie luat la ţintă şi, dacă e s-o
facă cineva, atunci de ce nu un prieten?
— Asta-i un mod tare ciudat de a vedea
lucrurile, a zis Scott. Las-o baltă, când îţi spun.
Fără să se descurajeze, Ernest s-a dus cu
manuscrisul acasă la soţii Murphy şi l-a citit cu
voce tare în timp ce Gerald încerca din răsputeri 
să nu se şocheze, iar Sara a adormit în capul
oaselor, pe canapea, într-un halat de casă
pastelat, de mătase. Eu am ascultat cu groază
crescândă. Când Ernest a terminat, Gerald şi-a
dres glasul de câteva ori şi, cu diplomaţia lui
obişnuită, a zis:
— Nu e genul meu, dar ar putea foarte bine
să fie pe gustul altora.
— Mă omori, a zis Ernest.
Gerald s-a întors spre mine.
— Tu ce părere ai, Hadley? Eşti om cu capul
pe umeri.
— Mă rog, am ocolit eu răspunsul. Nu e chiar
binevoitoare.
— Într-adevăr, a zis Gerald.
— Ideea nu e să fie binevoitoare, a zis Ernest.
Ideea e să fie amuzantă.
— Într-adevăr, a repetat Gerald.
Teoria mea secretă era că Ernest scrisese de
fapt cartea ca să se distanţeze de Sherwood şi să
iasă din umbra lui. Şi prietenii, şi criticii literari
îi comparau adesea proza cu a lui Sherwood,
ceea ce îl scotea pe Ernest din minţi. Nu voia să
fie comparat cu nimeni, cu atât mai puţin cu un
prieten bun, mare promotor al operei lui. Se jura 
că-i e recunoscător lui Sherwood pentru ajutor,
dar nu simţea că-i e dator. Nu-i era ucenic.
Opera lui îi aparţinea şi avea de gând s-o
demonstreze o dată pentru totdeauna.
Căutând cu disperare pe cineva care să-i
împărtăşească părerea despre Torentele
primăverii, Ernest s-a dus până la urmă la
Gertrude, dar între ei doi lucrurile mergeau
prost de ceva vreme şi asta a fost ultima
picătură. Când mi-a povestit ce se întâmplase, mi
s-a rupt inima. Aproape că-l dăduse afară din
casă, spunându-i:
— E detestabil, Hem, şi ar trebui să ai mai
multă minte.
— Oare? încercase el s-o dreagă râzând.
— Pe vremuri, aşa credeam. Înainte erai
dedicat meseriei. Acum eşti rău şi dur şi nu te
mai interesează decât să ajungi în faţă şi să faci
bani.
— Nu fi aşa ipocrită. Şi ţie ţi-ar plăcea să fii
bogată.
— Mi-ar plăcea să fiu bogată, recunoscuse ea.
Dar n-aş face chiar orice pentru asta.
— Cum ar fi să-ţi demolezi prietenii, vrei să
zici?
Ea nu răspunsese.
— Am priceput. Hai, că mi-ai făcut un portret
tare drăguţ.
El plecase valvârtej, iar când a ajuns acasă, la
început nici măcar n-a vrut să deschidă
subiectul. Dar a închis cartea într-un sertar şi mam
simţit uşurată văzând că încheiase capitolul.
Se apropia deja Crăciunul. Ne pregăteam să
mergem din nou la Schruns, unde urma să
rămânem până în primăvară, iar Ernest şi-a
canalizat întreaga energie asupra planurilor de
călătorie.
— Ce-ar fi s-o invităm pe Pauline să vină cu
noi? a propus el. O să fie mult mai plăcut pentru
tine dacă vine şi ea.
— Mi-ar face mare plăcere. Eşti un scump că
te gândeşti la mine.
Am invitat-o şi pe Jinny, pentru că cele două
surori veneau adesea la pachet, dar Pauline ne-a
asigurat că Jinny pleca la Nîmes cu alţi prieteni.
Ea însă venea cu mare plăcere. De-abia aştepta.
34
Pfife a coborât din tren îmbujorată şi în plină 
formă. Cu o săptămână în urmă, ninsese şi
zăpada atinsese şaizeci de centimetri, dar
vremea se încălzise constant şi acum zăpada se
înmuiase, iar schiatul devenise imposibil. Ernest
îi promisese c-o învaţă să schieze, iar ea îşi căra
cu stângăcie schiurile când ne-am întâlnit pe
peron, dar n-a părut dezamăgită când i-am
arătat băltoacele.
— Mie-mi ajunge că sunt cu voi doi,
porumbeilor, a zis ea. Şi cu Bumby, bineînţeles.
Bumby stătea în picioare, ţinându-mă de
mână. Era echipat de iarnă, arăta ca un adevărat
copil al Austriei şi a înfruntat cu mult curaj
trenul, care-l încânta şi-l îngrozea.
— Salut-o pe Tante Pfife, i-a zis Ernest lui
Bumby, care s-a ascuns după fusta mea şi deacolo
a scos iar capul, curios, făcându-ne pe toţi
să râdem.
Pauline părea încântată de Schruns şi de
camera ei de la Taube, care se afla la capătul
coridorului lung, chiar lângă odaia unde lucra
Ernest.
— E mai mică decât a voastră, a zis ea când a
văzut-o, dar la urma urmei nici eu nu sunt chiar
aşa de mare.
M-am aşezat pe pat să mă uit la ea cum
despachetează, în timp ce Bumby se juca cu
ciucurii de la cuvertura patului, şezând în patru
labe şi cântând un cântecel popular austriac pe
care-l învăţase de la Tiddy. Pauline şi-a deschis
geanta şi a început să scoată fuste lungi, de lână,
şi ciorapi cu lucrătură fină. A ales un pulover de
caşmir de culoarea untului, l-a pus pe lângă corp
şi l-a împachetat în trei.
— Ai nişte lucruri absolut adorabile, am spus
eu, uitându-mă în jos la pantalonii mei şi la
puloverul gros, de lână. Dar o să ne pui pe toţi
într-o situaţie jenantă dacă chiar ai de gând să le
porţi.
— Ba mai degrabă mă pun pe mine într-o
situaţie jenantă, a zis ea. Probabil că am
exagerat. Hem a zis că aici vine lume foarte
subţire.
— S-o fi referit la caprele negre. Sau poate la
grăsanii de măcelari şi tăietori de lemne
austrieci cu care joacă el cărţi, care fumează
trabucuri care mai de care mai mari. Dacă nu
eşti atentă, poate te alegi cu un soţ din şleahta
aia.
— Caprele o să fie mai uşor de cucerit decât 
tăietorii de lemne, pun pariu, a zis Ernest din
prag. Umplea cadrul uşii, iar în spatele lui se
zărea coridorul întunecos.
Pauline a zâmbit.
— Atunci o să încerc să nu-mi fac iluzii
deşarte.
Am râs cu toţii, după care Ernest s-a întors la
lucru, şi am auzit uşa încuindu-se cu un clic.
Pentru mine era o uşurare să-l văd că scrie iar.
Petrecuse primele săptămâni de când eram la
Schruns în pat, cu dureri de gât şi o tuse aspră.
Aşa că era foarte bine că acum părea dispus să
se apuce de treabă şi era şi mai bine că aveam şi
eu o prietenă care să-mi ţină companie şi cu care
să vorbesc cât era el ocupat.
După ce Pauline s-a instalat în camera ei, lam
îmbrăcat pe Bumby gros, apoi l-am tras prin
oraş cu săniuţa lui, ca să-i arăt ei împrejurimile –
mica piaţă cu magazinele ei şi o Gasthaus7, sala
de bowling, joagărele şi râul, Die Litz, care tăia
oraşul în mai multe locuri şi era acoperit cu
poduri solide de lemn.
— Deja m-a cucerit cu totul, a zis Pauline cu

7 Cârciumă (germ.)
un oftat.
În acel moment, sania lui Bumby s-a lovit de
o rigolă îngheţată şi s-a aplecat mult într-o
parte, răsturnându-l în zăpadă. El a chiţăit de
bucurie, s-a ridicat şi s-a urcat repede la loc.
— Încă o dată, mami, încă o dată!
— Încă o dată, încă o dată! a repetat Pauline
şi a bătut veselă în zăpada din jurul ei cu cizmele
ei drăgălaşe şi nepractice.
Când ne-am întors la hotel, a venit cu mine în
cameră, să mă schimb.
— Nimic din ce mi-am luat la mine nu se
potriveşte aici, a zis ea. Te superi dacă te rog să-
mi împrumuţi ceva de la tine?
— Doar nu vorbeşti serios. Sunt de două ori
cât tine.
Ea s-a încruntat.
— Haide, nu chiar de două ori. Dar cu
magazinele cum stăm? E ceva pe-aproape?
— Dacă n-ai pretenţii prea mari. Nu există
niciun boutique cum sunt cele de pe Malul Drept
pe o rază de sute de kilometri.
— Tocmai de asta am venit încoace, să scap
de ele. Cât stau aici, am de gând să fiu cu
adevărat practică, să umblu în pantaloni 
rezonabili, fară brizbrizuri, şi în cămăşi
bărbăteşti, aşa ca tine.
Am pufnit în râs fară să vreau.
— Eşti sigură că ştii în ce te bagi?
— Categoric. Şi vreau şi papuci ca ai tăi.
Trebuie neapărat să fie identici.
— Hai, că eşti simpatică. Poţi să-i iei pe ăştia,
am zis eu, scoţându-i pe ai mei din picioare şi
întinzându-i-i. Eu o să-i port pe ai lui Ernest.
Apropo, ăsta-i efectul căsniciei. La un moment
dat descoperi că picioarele ţi s-au făcut la fel ca
ale soţului.
Ea a zâmbit.
— Nu m-ar deranja.
— Să nu-mi spui că-ncepe să-ţi surâdă ideea
căsătoriei. A apărut cineva nou?
— Nu, nu. Pur şi simplu sunt îndrăgostită de
cum sunteţi voi doi împreună, tu şi Tobă. Sunt
unele lucruri de care înainte nu-mi dădeam
seama, cum ar fi ce plăcut e să fie cineva acolo,
cu tine. Nu cavalerul fără pată, nici prihană care
să te fure, ci tipul care stă cu tine la masă în
fiecare seară şi-ţi spune ce gândeşte.
— Să ştii că nu întotdeauna fac chestia asta.
Nici măcar nu vorbesc tot timpul.
Ea a zâmbit iar, a zis că nu-i pasă, apoi şi-a
pus papucii mei în picioare. Erau încălţări
standard pentru munte, grosolane şi călduroase,
îmblănite, dar ea se jura că le adoră.
— Vreau să mor cu ăştia în picioare, a zis ea.
Nu mă mai despart de ei orice-ar fi.
Vremea a rămas prea caldă şi umedă pentru
schiat, dar cu toate astea ne-am creat o rutină
plăcută. Pauline era umbra mea şi, pentru că
niciodată nu mai avusesem aşa ceva, mă
bucuram de atenţie şi de compania ei. S-a
obişnuit să stea cu mine în fiecare după-amiază
când cântam la pian, umplând spaţiile dintre
bucăţile muzicale cu încurajări şi laude.
Devenise cea mai importantă colaboratoare a
mea de când se apucase să mă împingă de la
spate spre planul de a ţine un concert şi am
constatat cu mirare că-mi plăcea ca ea să-mi
susţină cauza pe lângă Ernest, care-şi rezervase
acum o parte din avans ca să închiriem un pian
când ne întorceam la Paris. Nu realizasem că
aveam nevoie de ajutorul ei până când nu l-am
primit şi m-am putut baza pe el – după care am
început să mă întreb cum de mă descurcasem 
fără el.
Poate că datorită proximităţii, felului în care
ne pomeneam toţi trei atât de des împreună,
Pauline a început să-şi asume rolul de
promotoare şi pentru scrierile lui Ernest.
Întotdeauna le admirase şi-l considerase un
mare talent, însă acum totul a căpătat o turnură
mai personală. El tocmai se reapucase de
romanul despre Pamplona, iar într-o după-
amiază, când Pauline şi cu mine eram la masă, a
coborât din camera lui de lucru cu o expresie
limpede şi optimistă în ochi.
— Ţi-a mers bine la lucru, am zis. Mă bucur
foarte mult.
— Foarte bine. I-am mutat în Burguete.
— Presupun că nu mă laşi şi pe mine să
citesc un pic, a spus Pauline.
— Nu e nici pe departe gata. Oricum, o zici
doar din politeţe.
— În niciun caz. Sunt absolut sigură că e
genial. Nu-i aşa, Hadley?
— Bineînţeles că da, am zis. Şi era. Dar nu mă
simţeam în stare să împărtăşesc, oricum, nu
încă, amploarea sentimentelor complicate pe
care mi le stârnea cartea. Numai simplul fapt că 
o auzisem pe ea cerând s-o citească mi-a cauzat
o străfulgerare de disconfort. Era o fată ageră la
minte. Ce-avea să creadă văzând că eu nu eram
prezentă nici măcar ca personaj mărunt? Avea
să-şi închipuie că eu şi Ernest eram pe teren
şubred? Avea să vadă ceva ce eu nu vedeam sau
nu puteam să văd?
— Romanul despre Pamplona poate să
aştepte, a zis el. Mai are de stat la dospit. S-a
aruncat cu poftă asupra porţiei lui de cârnaţi cu
cartofi apetisanţi, oprindu-se să spună: Am
altceva să-ţi arăt, dacă chiar ai vorbit serios.
— Eu întotdeauna vorbesc serios, a zis ea. Nu
ştiai?
După prânz, când Ernest a coborât cu
paginile şi i le-a întins lui Pauline, ea a zis:
— Îmi faci o mare onoare.
— O să vedem dacă îţi menţii părerea după
ce citeşti drăcovenia, a răspuns el, apoi s-a
pregătit de o partidă de biliard cu Herr Lent.
Abia când m-am apropiat ca să citesc peste
umărul ei mi-am dat seama că manuscrisul pe
care i-l dăduse era Torentele primăverii. Am
simţit un mic val de greaţă când am înţeles că,
de fapt, el nu încetase niciodată să creadă în 
acest proiect. Pur şi simplu se înarmase cu
răbdare, aşteptând cititorul potrivit.
După ce Ernest s-a dus să joace biliard,
Pauline s-a ghemuit în fotoliul cel roşu şi comod
de lângă foc, iar eu m-am întors la pianul meu.
Îmi era greu să mă concentrez, pentru că ea
râdea tare în timp ce citea. Până la urmă, am
hotărât că mi-ar prinde bine o plimbare lungă,
aşa că nu ne-am întâlnit cu toţii decât la cină,
după câteva ore bune.
— Am murit de râs, i-a spus ea lui Ernest,
care nici măcar nu apucase să se instaleze bine
la masă. E spirituală până la Dumnezeu şi foarte
amuzantă. Ai adeziunea mea.
— Şi mie mi s-a părut amuzantă, a zis el. Dar
bunii mei prieteni par să fie de altă părere. Mi-a
aruncat o privire pătrunzătoare.
— Eu zic doar că e jignitoare pentru
Sherwood, am spus eu.
Pauline vedea acum clar cauza pentru care
lupta.
— Dacă e o carte bună, nu-i un soi de omagiu
adus lui Anderson? a zis ea. Nu există publicitate
negativă, nu-i aşa?
— Exact aşa ziceam şi eu, a mai spus Ernest 
şi au continuat amândoi să-şi cânte unul altuia
în strună, exprimându-şi acordul tot mai
emfatic.
— E singura interpretare posibilă, nu-i aşa?
Până la urmă, s-ar putea simţi chiar flatat, nu? a
zis ea.
— Dacă e ceva de capul tău, satira n-are cum
să te atingă, a adăugat el.
— Ei, eu cred că e grozavă. E o carte foarte
tare şi cred că ar trebui s-o trimiţi imediat la
editură.
Abia atunci am înţeles pe deplin cât suferise
el atunci când toată lumea, inclusiv eu, îi
demolase cartea şi-i tăiase elanul. Îi plăcea şi
avea nevoie să fie lăudat. Îi plăcea şi avea nevoie
să fie iubit, adorat chiar. Dar faptul că Pauline îl
aţâţa acum în felul ăsta mă îngrijora. Încurajat
de ea, avea să trimită Torentele la Boni and
Liveright, după care cu siguranţă nu putea urma
nimic bun. Anderson era cel mai important
autor al lor şi, cum Ernest obţinuse primul său
contract datorită susţinerii lui, mi se părea
imposibil să nu se simtă jigniţi de carte. Când
Anderson urma să afle, avea să fie mai mult
decât jignit. După părerea mea, aveam să 
pierdem definitiv prietenia lui, după cum în mod
evident o pierdeam şi pe a lui Gertrude.
Sufeream văzând cum Ernest îşi îndepărtează
mentorii, ca şi cum loviturile astea dureroase ar
fi fost singura cale de a-şi dovedi lui însuşi (şi
restului lumii) că de fapt nu avusese niciodată
nevoie de ei. Dar mă simţeam legată de mâini şi
de picioare în privinţa cărţii. Nu mai puteam s-o
critic.
A doua zi după-amiază, Ernest a pregătit
manuscrisul dactilografiat şi l-a pus într-un
colet, împreună cu o scrisoare către Horace
Liveright, în care le spunea că le cedează cartea
contra unui avans de cinci sute de dolari şi că
noul roman despre coride, de care avea toate
motivele să fie încântat, era aproape gata. Iar
coletul a şi plecat.
În timp ce aşteptam veşti, s-a iscat o nouă
furtună, cu ploi şi mai multe. Ne omoram timpul
la hotel, citind şi mâncând mai bine ca oricând.
Ernest şi Pauline şi-au făcut obiceiul să iasă
după-amiezile în plimbări lungi pe culmile din
spatele hotelului sau să dea ture prin oraş,
adânciţi în conversaţie.
— E aşa de citită, mi-a spus el într-o seară, 
când ne pregăteam de culcare. Şi poate să
discute splendid despre cărţi.
— Adică nu numai despre Henry James, nu?
— Da, a zis el, cu un zâmbet zeflemitor.
Henry James fusese şi rămăsese o glumă numai
a noastră, scriitorul care se înălţa între noi ca o
graniţă, arătând cât de ancorată în trecut eram
eu, indiferent ce altceva mi-ai fi arătat sau aş fi
descoperit singură.
— Categoric, e fată deşteaptă, am zis, simţind
un junghi de gelozie din cauza afinităţii
crescânde dintre ei. Chiar era deşteaptă şi părea
să găsească satisfacţie în a se măsura
intelectualiceşte cu Ernest. Eu puteam să fiu
majoreta lui, şi chiar asta fusesem încă din
noaptea aceea, în Chicago, când îmi întinsese
prima oară paginile mototolite, strânse în mână.
Dar nu eram un critic. Nu puteam să-i spun de ce
cărţile lui erau bune şi de ce erau importante
pentru literatură, veşnica discuţie, veche de
când lumea, dintre scriitori şi pasionaţii de cărţi.
Pauline putea să facă asta, iar el reacţiona, cum
era şi firesc. Căpătase o energie nouă, mai ales
serile, când cobora din cameră după o zi de
lucru, pentru că exista cineva interesant căruia 
să-i vorbească şi cu care să vorbească. Exista
oare ceva mai palpitant? Eu puteam să-l iubesc
la nebunie şi să mă străduiesc din răsputeri să-l
înţeleg şi să-l sprijin, dar nu puteam fi o privire
proaspătă şi un zâmbet proaspăt după cinci ani.
Nu puteam fi nouă.
La două zile după Crăciun a sosit răspunsul
de la Boni and Liveright. Îi refuzau Torentele. În
afară de faptul că era o satiră inutil de maliţioasă
la adresa lui Anderson, nu credeau că avea şanse
să se vândă. Era prea cerebrală şi mai puţin
comică decât se dorea. Erau însă interesaţi de
romanul despre fiesta din Spania şi aşteptau cu
nerăbdare varianta finală.
— Deci sunt un om liber, a comentat amar
Ernest după ce ne-a citit telegrama cu voce tare.
Scott i-a vorbit despre mine lui Max Perkins de
la Scribner şi mai e şi varianta Harcourt. Pot să
mă duc oriunde.
— Cineva trebuie să vadă cât de genială e, a
spus Pauline, lovind cu pumnul ei mic în braţul
scaunului, pentru emfază.
— Nu ştiu, am zis eu. Chiar vrei să rupi
legăturile cu Liveright? S-au purtat impecabil cu 
tine la În vremea noastră.
— De ce dracu’ trebuie să fii tu tot timpul aşa
de rezonabilă? Gata, nu mai vreau să joc
prudent. În plus, ei ar trebui să-mi fie
recunoscători mie. Au câştigat bani frumoşi de
pe urma mea.
— Nu sunt ei singura editură de pe piaţă,
fără doar şi poate, a zis Pauline. Scott a avut
mare noroc cu Scribner. Poate că asta-i soluţia.
— Trebuie să iasă ceva bun de-aici, a zis el. E
o carte de milioane.
— O, sigur că el a zis ea. O să mă duc
personal la New York şi o să-i spun lui Max
Perkins cât e de comică, dacă singur nu-şi dă
seama.
Ernest a râs, apoi a tăcut o vreme.
— Ştii, a zis el, poate că nu-i o idee rea să mă
duc la New York să mă întâlnesc personal cu
Perkins. Scott zice că e cel mai bun, dar ar fi bine
să dau mâna cu omul şi să mă înţeleg direct cu
el, dacă e să iasă treaba.
— Ce băiat deştept, a zis Pauline şi am rămas
uluită văzând cât de repede se transformase şi
acest plan într-un fapt împlinit. Ea se potrivea
perfect în urechea lui. Îi spunea exact ce-şi dorea 
mai mult să audă şi, în mod evident, faptul că
gândeau la fel era extrem de revigorant pentru
amândoi. Între timp, eu rămăsesem singură să
lupt împotriva Torentelor şi a întregului plan.
— Sunt sigură că poţi să rezolvi totul prin
poştă, am spus. Sau mai bine te duci la
primăvară, când vei fi terminat modificările la
noua carte, ca să poţi să-i arăţi mai multe lui
Perkins.
— Dar Torentele sunt gata. Ştiu că tu urăşti
cartea asta, totuşi am de gând să bat fierul cât e
cald.
— N-o urăsc, am zis eu. Dar el se ridicase
deja şi-şi umplea iar paharul, cu mintea roind de
planuri.
— O să vezi că ai luat decizia corectă, a zis
Pauline.
— Sper să fie aşa, am zis eu.
În aceeaşi seară, mai târziu, când ne
pregăteam de culcare, eu am zis:
— Să ştii că nu sunt doar rezonabilă. Înainte
îţi plăcea francheţea mea.
— Da, a zis el, oftând uşor. Eşti foarte bună şi
foarte onestă. Dar eu tot o s-o fac. Eşti de partea
mea?
De câte ori îmi pusese întrebarea asta în
timpul căsniciei noastre? De o sută, de o mie de
ori?
— Sunt întotdeauna de partea ta, am
răspuns şi m-am întrebat dacă eram singura
care simţeam acest adevăr complicat plutind
deasupra noastră în camera cufundată în
întuneric.
35
Februarie în Schruns era un soi de iad mai
mic. Afară era când urgie, când prăpăd. Nici
înăuntru lucrurile nu stăteau mult mai bine,
pentru că farmecul vieţii plecase la Paris, apoi la
New York, iar eu rămăsesem singură cu
îndoielile mele.
În seara dinaintea plecării, l-am ajutat pe
Ernest să-şi facă bagajele, dar atmosfera era
încordată.
— Ai putea să vii şi tu până la Le Havre, dacă
vrei, să mă conduci.
— Mi-e prea greu cu copilul pe tren.
— Atunci lasă-l aici, cu Tiddy. Doar pentru
câteva zile.
— Poate, am zis, dar ştiam deja că n-am să
accept, pentru că ar fi fost inutil. Nu mi-ar fi
risipit temerile că ruptura dintre noi se adâncea,
că el nu mai asculta şi nu mai avea încredere în
glasul meu, şi nu mi-ar fi calmat neliniştile
legate de apropierea lui de Pauline. Era vizibil
atras de ea, dar nu credeam cu adevărat că avea
să facă ceva în privinţa asta. Cu Duff nu făcuse,
iar Duff nu fusese nici pe departe atât de
integrată în viaţa noastră. Pauline era prietena
mea. Nici el, nici ea n-ar fi distrus asta. Scrisorile
de la ea sosiseră aproape zilnic de când o
urcaserăm în trenul îndărăt spre Paris.
Întotdeauna ne erau adresate amândurora,
porumbeii ei dragi, cum îi plăcea să spună,
adoraţii ei. Tonul era exuberant, cuprinzător şi
imperturbabil – ca Pauline însăşi – şi mă
simţeam mai bine citindu-le. Asta-mi aducea
aminte şi că ea îşi dorea un amor năvalnic, ca în
marea literatură. N-avea să se mulţumească cu
mărunţişuri ieftine. Nu era stilul ei.
— Bineînţeles că o să te vezi cu Pauline la
Paris, am spus eu, în timp ce Ernest îşi punea
ultimele lucruri în valiză.
— Dacă avem timp. Ea e foarte ocupată acum 
cu prezentările de modă de primăvară şi eu am
mulţi alţi prieteni de văzut. Deci nu vii şi tu?
— Nu, cred că mai bine rămân aici.
— Cum vrei, a zis el şi a închis valiza cu un
ţăcănit.
Zece zile, cât a călătorit pe mare, Ernest a
fost inabordabil. În acest răstimp, Bumby şi cu
mine am încercat pe cât posibil să rămânem
ancoraţi în rutină, pentru că asta-mi dădea
impresia de mai multă soliditate şi stabilitate.
Mâneam aceleaşi lucruri, la aceleaşi ore. Ne
culcam devreme şi ne trezeam devreme. După-
amiaza, eu mă plimbam prin sat sau scriam
scrisori, în timp ce Tiddy avea grijă de el. De
obicei, dimineaţa, repetam o ciaconă de Busoni
pe muzica lui Bach până când aveam senzaţia că
rămân fară degete. Era pentru concertul pe care
hotărâsem în sfârşit să-l dau. Absenţa lui Ernest
şi temerile mele crescânde m-au ajutat să-mi
dau seama că aveam nevoie de asta mai mult ca
oricând. I-am trimis o scrisoare directorului de
la Salle Pleyel, o mică sală de concerte de pe rue
Rochechouart, în care-mi exprimam interesul de
a cânta acolo şi ofeream detalii despre formaţia 
şi legăturile mele. Am aşteptat răspunsul cu
mari emoţii, dar au fost inutile. El mi-a răspuns
prompt şi politicos, fixând concertul pentru data
de treizeci mai. Urma să discutăm detaliile la
începutul lui aprilie, când aveam să mă întorc la
Paris.
Când în sfârşit a scris Ernest, am aflat că,
imediat cum ajunsese la New York, se oprise
direct în biroul lui Horace Liveright. Întâlnirea
decursese bine. Liveright fusese amabil şi totul
se încheiase într-o notă mai degrabă plăcută.
Nu-i purtau pică şi, mai mult decât atât, Maxwell
Perkins era de părere că Torentele era „o carte
grozavă”. Îi oferise un avans de o mie cinci sute
de dolari în schimbul drepturilor de autor
pentru ea, la pachet cu noua carte, pe care
Ernest o rebotezase The Sun Also Rises8, ceea ce
însemna că primise mai mulţi bani decât orice
alt autor cunoscut de noi. Ar fi trebuit să plece
de la New York la sfârşitul săptămânii, dar în
ultima clipă s-a hotărât să-şi prelungească
şederea. Până la urmă, era în centrul lumii, şi
erau atâţia oameni interesanţi în jur. Îi
cunoscuse pe Robert Benchley9, Dorothy

8 Ediţia românească a romanului poartă ticlui Fiesta.
9 Publicist şi actor american, celebru pentru textele sale din Vanity Fair şi 
Parker10 şi Elinor Wylie11 şi totul mergea strună.
De ce s-ar fi grăbit să se întoarcă?
Între timp, în Schruns, vremea revenise la
normal. Stratul de zăpadă avea acum aproape un
metru şi, ca să nu-mi pierd minţile aşteptând,
am tot schiat şi am urcat pe munte până când
picioarele mi s-au întărit mai mult ca oricând şi
aproape că nici nu mai simţeam altitudinea
inflamându-mi plămânii. De sus, de deasupra
oraşului, puteam privi în jos şi vedea hotelul, în
miniatură. De la depărtarea aceea îl puteam
cuprinde în palmă, dar în acelaşi timp părea
solid şi trainic. Dintre toate locurile în care
fusesem cu Ernest, nicăieri nu mă simţeam mai
puternică şi mai în siguranţă decât aici. Dacă miera
dat să înfrunt săptămâni întregi de
incertitudine, mă bucuram că asta se întâmpla
aici.
Ernest a rămas la New York trei săptămâni
cu totul, după care au urmat încă zece zile pe

New Yorker.
10 Poetă, prozatoare şi publicistă americană, fondatoare a grupării Algonquin
Round Table, care reunea scriitori, critici şi actori.
11 Poetă şi romancieră americană, care s-a bucurat de recunoaştere în
perioada anilor 1920-1930.
mare. Vaporul lui a ancorat la Le Havre la
începutul lui martie, dar el nu s-a întors imediat
la Schruns. Avea prieteni de văzut la Paris. A
reuşit să-i prindă pe Scott şi Zelda şi să ia
împreună un prânz foarte plăcut înainte ca ei să
plece la Nisa pentru a-şi petrece acolo
primăvara. S-a întâlnit cu Gerald şi cu Sarah
Murphy, cu soţii MacLeish şi, desigur, şi cu
Pauline. S-a ocupat de obligaţiile bancare şi de
apartament şi zilele au trecut. Când a sosit în
sfârşit, într-o zi radiind de un soare strălucitor,
am mers cu Bumby să-l întâmpinăm la gară.
— Ia uită-te la tine, nevastă, a zis el când neam
întâlnit pe peron. Eşti aşa de frumoasă, de
bronzată şi de încântătoare.
Am zâmbit şi l-am sărutat.
— Şi ia uită-te ce obrăjori de marmotă avem,
domnule Bumby, a zis el. Trebuie să recunosc că
am o familie tare frumoasă. Mare noroc pe mine.
La cină a vorbit într-una entuziasmat despre
New York. Abia când am ajuns în pat i-am
povestit despre concertul de la Salle Pleyel şi s-a
bucurat pentru mine aproape la fel de mult cum
mă bucurasem eu.
— Întotdeauna mi-am dorit asta pentru tine, 
Tatie. Ca muzica să facă parte din viaţa ta, ca pe
vremuri, în ţară. Şi să fie la fel de importantă. Şia
trecut mâinile prin părul meu, care creştea în
neorânduială şi devenise blond de la atâta soare.
— Nu mi-am dat seama ce dor mi-a fost de
tine până nu te-am văzut azi.
— Nu?
— Când vii acasă, parcă-ţi aduci cumva
aminte de ce ai.
— Mie mi-a fost dor de tine tot timpul.
— Şi asta e drăguţ, a zis el. Totul e drăguţ.
L-am sărutat, apoi m-am întins pe pat şi mam
uitat la el cum adoarme. Ochii i s-au relaxat
complet şi toate ridurile din jurul lor şi oboseala
au dispărut. Când dormea profund, era ca un
băieţel. Îl vedeam, dincolo de bărbat, pe copilul
care fusese, şi-i iubeam pe amândoi, simplu,
total şi ireversibil. M-am cuibărit sub braţul lui,
simţind cum inspiră şi expiră, şi m-am lăsat în
voia somnului.
În martie, avalanşele s-au abătut catastrofal
peste Schruns. Herr Lent făcea pe ghidul pentru
un grup de nemţi când s-a lăsat cu primele
victime. Fusese atâta soare, iar condiţiile erau 
periculoase şi, deşi Lent le spusese nemţilor să
nu mai vină, ei veniseră şi insistaseră să schieze,
cu el sau fără el ca ghid. Aşa că el îi dusese pe cea
mai sigură pârtie şi coborâse primul, ca să se
asigure. Ei îl urmaseră în grup, treisprezece cu
totul, şi ajunseseră la mijlocul pârtiei când
povârnişul s-a prăvălit peste ei într-o alunecare
ucigaşă, îngropându-i pe toţi treisprezece. Până
să vină salvatorii să-i dezgroape, nouă erau deja
morţi.
Când Lent şi drăgălaşa lui asistentă, Fräulein
Glaser, au trecut pe la Taube să petreacă o seară
cu noi, am aflat întreaga poveste direct de la
sursă.
— Un bărbat a fost îngropat într-un strat
greu de zăpadă, zăpadă veche, deosebit de
apoasă şi de adâncă, a spus Lent. L-am găsit abia
după două zile. Salvatorii au săpat şi au tot
săpat, iar când în sfârşit am dat de el ne-a fost
uşor să-l găsim după urmele de sânge. Aproape
că-şi frânsese gâtul tot căutând o cale să respire.
— Până la os, a adăugat Fräulein Glaser. Era
atât de proaspătă şi de drăgălaşă, cu părul ei
bine strâns în coc şi faţa arsă de soare, încât era
aproape şocant să auzi asemenea detalii din 
gura ei. Acum câţiva ani a mai fost un tip omorât
de o avalanşă uscată. Se întorsese să-i facă cu
mâna prietenului lui şi amândoi au murit
zâmbind, în timp ce făceau cu mâna.
— Pe-asta cu zâmbetul n-o cred, am zis eu.
— Eu cred, a zis Ernest. Focul pârâia şi
trosnea şi am rămas cu toţii tăcuţi o vreme.
Poate că e ca luptele cu tauri sau ca orice
altceva, a continuat el într-un sfârşit, privind fix
în cana cu vin fiert. Poate că poţi învăţa cum e cu
avalanşa, să înţelegi care sunt condiţiile şi ce le
declanşează şi cum să supravieţuieşti dacă te
surprinde.
— Poate, a zis Lent. În orice caz, îţi
îmbunătăţeşti şansele, dar tot periculos rămâne,
orice-ai face.
— Crezi că o să mai putem urca în sezonul
ăsta? a întrebat Ernest.
— Puţin probabil, a răspuns Lent. Şi, dacă
reuşiţi să convingeţi pe cineva să vă ducă sus, pe
munte, n-o să fiu eu ăla. N-aş mai putea trăi cu
mine însumi dacă s-ar mai întâmpla o dată aşa
ceva.
Fräulein Glaser a încuviinţat din cap cu
înţelegere, dar experienţa lui Lent n-a părut să-l 
potolească deloc pe Ernest. Încă se gândea cum
putea face să urce pe munte. După scânteia din
ochii lui, îmi dădeam seama că orice provocare îl
stârnea. Voia să-şi pună la încercare priceperea
şi curajul, în timp ce eu mă gândeam: Au murit
oameni. Nici n-am avea ce căuta aici.
Pentru că Lent a continuat să ne interzică
ferm să schiem, ne-am bucurat când, la sfârşitul
lui martie, am primit o scrisoare de la Dos
Passos, în care ne anunţa că urma să ne facă o
vizită împreună cu soţii Murphy. Când au sosit,
viaţa la Schruns a început să semene cu viaţa
oriunde în altă parte, printre bogătaşi. O
petrecere de pomină douăzeci şi patru de ore
din douăzeci şi patru şi veselie deplină.
— Îmi place micul vostru refugiu secret, a zis
Sara Murphy când a apărut la micul dejun în
haine de schi noi şi absolut impecabile, deşi nici
nu încăpea discuţie să putem schia.
— E cel mai grozav loc posibil, am
încuviinţat eu.
— Dar nu mai e secret, a zis Ernest cu un
zâmbet afectat.
Ernest se grăbea adesea să-i critice pe soţii
Murphy pentru bunul lor gust infailibil şi pentru 
grămezile de bani pe care-i aveau la dispoziţie.
Avea mai multă răbdare cu Sara, pentru că ea
era foarte frumoasă şi ne dădea tuturor ocazia
să ne clătim ochii. Cu Gerald era mai dificil. Era
prea cizelat pentru Ernest, prea rafinat. Hainele
lui erau perfecte şi vorbea atât de bine, încât era
imposibil să nu-ţi închipui că se modelase singur
din cap până-n picioare într-o fiinţă toată numai
eleganţă şi şarm. Însă, în mod bizar, părea în
acelaşi timp hotărât să facă orice ca să-l
impresioneze pe Ernest şi să-i câştige prietenia
şi aprobarea. Nu puteam ajunge pe munte, dar
Ernest făcea lecţii de schi cu Gerald pe dealul din
spatele hotelului, şi aşa s-a obişnuit Gerald să-l
strige pe Ernest „tati”, pentru că era profesorul
cu experienţă şi se simţea bine în rolul ăsta. Îi
spunea: „Mai arată-mi o dată cum să iau virajul
ăla la baza pârtiei, tati. A fost o frumuseţe”.
Ernest rămânea circumspect.
— Ar putea să cumpere dracului toată
Riviera, dacă vor, a spus el într-o noapte, când
stăteam în pat. Şi ar popula-o cu o mulţime de
specimene interesante, ca noi, care să-i distreze
la orice oră. Suntem toţi nişte maimuţe care
învârtesc la flaşnetă, şi cel mai rău e Dos. Nu mai 
are pic de vână-n el, aşa preocupat e să-i
distreze.
— Dar pe undeva e plăcut şi sunt foarte
generoşi, nu-i aşa?
— Iar începe nevestica mea cea bună şi
dreaptă. Mori dacă-mi dai şi tu dreptate măcar o
dată?
— Dar tu mori dacă le vezi şi partea bună? Ei
te admiră enorm.
— Marii bogătaşi se admiră doar pe ei înşişi.
Am rămas tăcuţi o vreme, iar liniştea a fost
întreruptă de tuşea seacă a lui Bumby, din
camera vecină. Pe măsură ce creştea, se trezea
tot mai rar noaptea, aşa că acum nu mai aveam
nevoie de serviciile lui Tiddy decât ziua. Dar,
auzind cum se înteţeşte tuşea, tare mi-aş fi dorit
s-o avem lângă noi, pentru astfel de momente.
— Nu te duci să te ocupi de el? a zis Ernest.
Ca nu cumva să-i trezească pe oaspeţii noştri cei
buni şi generoşi.
— Ţii tu neapărat să fii cel mai mare mârlan?
am zis, ridicându-mă obosită şi întinzându-mă
după halat.
— Da, ţin. Aşa mă menţin în formă. S-a întors
pe partea cealaltă şi s-a prefăcut ostentativ că se 
pregăteşte de somn, în timp ce eu m-am dus să
văd de copil, care de fapt nici măcar nu se
trezise. Tuşea cu ochii închişi, visând în
continuare, iar când criza i-a trecut în sfârşit,
părea perfect senin şi a început să respire adânc.
Când m-am întors la culcare, m-am strecurat în
linişte în pat, crezând că Ernest dormea deja, dar
nu era aşa.
— Îmi pare rău că sunt aşa un dobitoc ţâfnos,
a zis el în întuneric. Întotdeauna tu ai fost aia
mai de treabă.
— Ba nu, am zis eu, întorcându-mă spre el.
Tu şi cu mine suntem totuna, nu-i aşa?
— Sigur, a zis el, ciufulindu-mi părul şi
sărutându-mă pe nas. Noapte bună, Tatie.
— Noapte bună, Tatie, i-am răspuns.
36
Castelul de la Chenonceaux se înălţa,
oglindindu-se perfect în râul Cher. Parcă ar fi
apărut acolo pentru că mi-l închipuisem eu,
parcă ieşise din visul meu şi avea să stăruiască
doar până când aveam să-mi întorc faţa de la el,
apoi să se evapore. Privirea îmi era atrasă iar şi 
iar de şirul dublu de arcade, până când nu mai
reuşeam să-mi dau seama care era imaginea
adevărată şi care era oglinda neînsufleţită.
— I se spune Castelul Doamnelor, a zis
Pauline, citind din ghidul de călătorie.
— De ce? a întrebat Jinny.
— Nu spune de ce. Poate pentru că asta e cea
mai nobilă doamnă de pe-aici.
— Sau poate că aici erau zăvorâte doamnele,
ca să-şi ţină gura, a zis Jinny. În timp ce bărbaţii
stăteau la ei în castel, distrându-se cu târfe şi
înfruptându-se din ditamai hălcile de vită.
Am râs.
— S-ar zice că nu-ţi plac deloc bărbaţii.
— Ei, sunt şi ei buni la ceva.
— Aşa zic şi eu, a spus Pauline.
Călătoream pe Valea Loarei, în ţinutul
castelelor. Pentru mine era prima oară, dar Jinny
şi Pauline ştiau exact unde era de stat, la ce
restaurante să mergem şi ce să comandăm. La
Tours am mâncat tocană cu carne de porc,
friptură de mistreţ, prepeliţă şi cotlete de vită
moi ca untul, sparanghel alb, ciuperci care ţi se
topeau în gură şi şapte feluri de brânză de capră.
Peste tot unde ne duceam aveam de gustat 
dintr-un alt soi de vin local, iar noaptea
dormeam grozav de bine, cele mai bune
pensiuni. La început m-am simţit ciudat pentru
că le lăsam pe fete să-mi plătească tot, dar ele tot
insistau că eram invitata lor şi că întreaga
excursie fusese pusă la cale pentru că voiau să
mă răsfeţe.
În general, Ernest nu suporta să accept mila
altora, dar când Pauline şi Jinny au propus
planul cu Loara, în aprilie, imediat ce ne
întorseserăm la Paris, m-a surprins încurajândumă
să accept.
— Marie Cocotte o să vină în fiecare zi să ne
dea de mâncare, a zis el. Cartea e gata. O să-l duc
pe domnul Bumby în fiecare zi la cursele de
ciclism şi o să-l las la soare, să doarmă în voie. O
să facem echipă bună şi meriţi şi tu o pauză.
Chiar meritam, mi-am zis. În ultimele
săptămâni la Schruns îmi petrecusem fiecare
clipă liberă exersând bucăţile pentru concert,
temându-mă că mă va prinde nepregătită. Îi
anunţaserăm pe toţi cunoscuţii noştri, iar
locurile se vânduseră aproape toate. Asta era în
sine un gând înnebunitor, dar m-am concentrat
pe ceea ce aveam de făcut, pe fiecare bucată, 
pasaj şi nuanţă, în speranţa că, la momentul
hotărâtor, voi putea să mă bazez pe obişnuinţă,
dacă restul mă trăda. Între timp, Ernest
aruncase în joc tot ce avea ca să termine Fiesta,
pe care o rescria în ritm de câteva capitole pe zi.
Acum se pregătea să-i trimită manuscrisul lui
Maxwell Perkins.
— Mă gândesc să i-o dedic domnului Bumby,
a zis el, şi să zic ceva de genul că e o carte plină
de anecdote educative.
— Vorbeşti serios?
— Bineînţeles că nu. E cu intenţie ironică.
Scott zice să n-o fac, dar eu cred că e în regulă.
Bumby o să-şi dea seama că mesajul e, de fapt,
să nu trăieşti niciodată aşa, ca bieţii sălbatici
rătăciţi din carte.
— Asta când o să înveţe să citească, poate,
am zis eu, râzând.
— Da, bineînţeles.
— Nu-i uşor să ştii să trăieşti, aşa-i? Are
noroc că eşti tăticul lui şi într-o bună zi o să fie
tare mândru.
— Sper că vorbeşti serios.
— Bineînţeles că da, Tatie. De ce nu?
— Pentru că nu-i întotdeauna uşor să ştii să 
trăieşti.
În timp ce-mi făceam bagajul pentru
excursie, a trebuit să recunosc că mă simţeam
uşurată regăsind rutina din Paris, care o
includea şi pe Pauline. Imediat ce ne-am întors,
ea a trecut pe la fabrica de cherestea şi a fost
minunat de naturală, râzând şi glumind cu noi
amândoi, numindu-ne „oamenii ei preferaţi”.
— Doamne, ce dor mi-a fost de tine, Pfife, am
zis cu toată sinceritatea.
Când am pornit în excursie, amândouă
surorile erau într-o dispoziţie de zile mari. Timp
de două zile, ne-am oprit la toate castelele
însemnate pe hartă, unul mai măreţ şi mai
strălucitor decât celălalt. Dar pe măsură ce
trecea timpul, starea de spirit a Paulinei părea
să devină mai labilă.
La Château d’Azay-le-Rideau, o fortăreaţă
din piatră albă ce părea să plutească pe lacul cu
nuferi care o înconjura, ea a privit totul cu ochi
întunecaţi şi trişti.
— Vă rog, haideţi să mergem, a zis ea. Nu
vreau să văd nimic.
— Ţi-e foame, ţuşcă, asta-i tot, a zis Jinny. O 
să mâncăm imediat după asta.
— Cică au cele mai fine covoare persane, am
zis eu, uitându-mă în ghidul pe care mi-l cedase
Pauline.
— O, Hadley, mai taci odată!
— Pauline! a zis Jinny cu asprime.
Pauline părea şocată de ce-i ieşise pe gură şi
a luat-o cu paşi iuţi spre maşină. Cât despre
mine, eram atât de rănită, că simţeam cum mi se
scurge tot sângele din obraji.
— Te rog să n-o iei în seamă, a zis Jinny. Nu
cred că doarme bine. Întotdeauna a fost
sensibilă pe chestia asta.
— De fapt, care-i problema? O deranjează
prezenţa mea?
— Nu spune prostii. Doar a fost ideea ei. Laso
un pic să respire şi-şi revine ea.
M-am plimbat cu Jinny aproape o oră prin
parcul din jurul castelului, iar când ne-am întors
la maşină, Pauline dăduse gata mai bine de
jumătate dintr-o sticlă de vin alb care stătuse la
gheaţă în portbagaj.
— Te rog să mă ierţi, Hadley. Sunt proastă
făcută grămadă.
— Aşa, fetiţa mea, a zis Jinny.
— Nu face nimic, am zis. Toată lumea are
toane.
Dar ea bea prea mult şi părea să fiarbă de
fapt în suc propriu sub pojghiţa de bună
dispoziţie, indiferent ce mâneam, vedeam sau
făceam. Indiferent ce spuneam eu sau oricine
altcineva.
Mai târziu, în aceeaşi după-amiază, ne
opriserăm şi ne plimbam prin Jardin de
Villandry, pe fluviul Loara. Totul era perfecţiune
şi splendoare. Grădina se întindea pe trei
niveluri, primul înălţându-se de la suprafaţa
apei, înconjurat de tei în floare. Celelalte două
erau terasate în forme geometrice plăcute,
şerpuind pe lângă alei cu pietricele roz. Era o
grădină de legume, una de muzică şi una care se
numea Grădina Iubirii, unde Pauline a început să
meargă chiar şi mai încet. Până la urmă, s-a oprit
lângă un strat de busuioc roşu, apoi, din senin, a
izbucnit în plâns.
— Dragă, încetează, te rog, a zis Jinny. Te rog
să te înveseleşti.
— Nu ştiu ce m-a apucat. Şi-a şters lacrimile
cu o batistă de pânză bine călcată, dar nu le-a
putut stăvili. Îmi pare rău, a mai zis, cu vocea 
puţin gâtuită, apoi a luat-o la fugă, cu pantofii ei
fini împiedicându-se de pietrele roz.
37
Când o vedea pe Pfife pe stradă, în mantoul ei
arătos, era întotdeauna atât de proaspătă şi de
plină de viaţă. Când îi vorbea, ea îşi înclina capul
într-o parte, îşi îngusta ochii şi asculta. Asculta cu
toată fiinţa ei şi tot la fel vorbea. Când îi spunea
ceva despre munca lui, avea senzaţia că ea
înţelege ce încerca el să facă şi de ce era
important. Toate astea îi plăceau, dar n-avea de
gând să facă nimic în privinţa asta. Apoi, într-o
seară, ea a rămas până foarte târziu la fabrica de
cherestea. Hadley se dusese la culcare, cu dureri
de gât, iar ei au mai stat de vorbă. Când a venit
momentul ca Pfife să plece, în loc s-o urce într-un
taxi, el a condus-o pe jos până acasă. Erau
aproape cinci kilometri, dar ei i-au străbătut întrun
soi de transă, zâmbindu-şi ciudat unul altuia,
în timp ce paşii le răsunau pe străzile pietruite.
Apropiindu-se de uşa ei, au încetinit pasul cât au
putut, dar până la urmă n-au mai avut unde să se
ducă.
Ea s-a întors spre el şi i-a spus:
— Poţi să mă săruţi.
— Bine, a zis el, şi a sărutat-o apăsat pe buze.
Apoi s-a întors acasă pe jos de unul singur,
fremătând de dorinţă, întrebându-se dacă Hadley
avea să bănuiască ceva.
După câteva zile, s-au întâlnit întâmplător la
Dingo. În orice caz, pentru el fusese o întâmplare.
Amândoi ţineau în mână câte un pahar de
Pernod, iar ea a spus:
— Dacă rămânem aici, până la urmă tot o să
apară ceva prieteni de-ai noştri şi atunci chiar că
o să trebuiască să stăm aici de tot.
— Unde să mergem?
Ea îi aruncase o privire serioasă şi plătise cu
mâna ei nota, după care se duseseră glonţ la
apartamentul ei de pe rue Picot. Sora ei lipsea în
seara aceea şi nici măcar n-au aprins luminile, şi
nici nu s-au prefăcut că erau acolo pentru
altceva. Înflăcărarea ei fusese o surpriză pentru
el până la urmă, ea era foarte catolică şi se
aşteptase să fie timidă şi să se simtă foarte
vinovată. Dar vinovăţia a venit mult mai târziu.
Deocamdată, nu era decât noutatea ei minunată
şi cu totul convingătoare. Şoldurile ei înguste şi 
picioarele lungi şi albe nu semănau deloc cu ale
soţiei lui. Sânii ei erau ca nişte jumătăţi de
piersică, mici şi tari, iar ea era un teritoriu
neexplorat şi se simţea foarte fericit cu ea, atâta
vreme cât nu se gândea la ce însemna asta.
Când s-a întors acasă, la soţia lui, s-a simţit ca
ultimul rahat pentru ce făcuse şi ajurat că n-o să
se mai întâmple niciodată. Apoi însă, când s-a
întâmplat iar, apoi încă o dată şi încă o dată, de
fiecare dată mai premeditat şi mai bine
planificat, a început să se întrebe cum să iasă din
încurcătura pe care o crease. Dacă afla Hadley,
asta ar fi băgat-o în pământ de două ori, o dată
pentru fiecare trădare. Dar dacă nu afla, ei bine,
aproape că era mai rău aşa. Aproape că ar fi
însemnat că nu era întru totul real, pentru că ea
era viaţa lui şi nimic n-avea nicio semnificaţie
dacă ea nu ştia.
Le iubea pe amândouă şi de-aici venea
suferinţa. O purta în minte ca pe o febră şi se
gândea la asta până-i venea rău. Şi, uneori, după
multe ore de nesomn, înţelegea limpede că nu-i
rămânea decât să-şi schimbe viaţa în funcţie de
împrejurări. Pound reuşise. Le avea şi pe
Shakespear, şi pe Olga, şi nimeni nu se îndoia că le 
iubea. El nu trebuia să mintă; toată lumea ştia tot
şi lucrurile mergeau pentru că el nu dăduse
înapoi, nu făcuse compromisuri şi nici nu devenise
altcineva.
Asta era secretul, nu? Ford era aproape de-o
vârstă cu tatăl lui, dar şi el reuşise. Când prima lui
nevastă refuzase să divorţeze, îşi schimbase pur şi
simplu numele şi se căsătorise cu Stella, care era
foarte frumoasă şi devotată, dar care tot nu-i
ajungea. Se cuplase cu Jean Rhys, pe care o
adusese în casa în care Stella picta într-o cameră,
copilul plângea în alta, iar într-o a treia stătea el
şi-i redacta cărţile lui Jean şi se mai şi culca cu ea.
Toată lumea îi spunea lui Jean „prietena lui Ford”,
iar Stellei, „soţia lui Ford”, şi se pare că lucrurile
erau astfel suficient de limpezi.
De ce să nu fie Pfife prietena lui?
Aranjamentul era potenţial fatal, dar oare
căsnicia nu era la fel, dacă te storcea de sevă?
Într-o căsnicie puteai să ajungi un taciturn. O fată
nouă te făcea să vorbeşti şi totul părea iar
proaspăt, când îi povesteai ei. Te făcea să ieşi din
gândurile tale şi alunga senzaţia că tot ce era mai
bun în tine se tocea, milimetru cu milimetru. Îi
datorai recunoştinţă pentru asta. Indiferent ce s-
ar mai fi întâmplat, oricât de groaznic, era
imposibil să uiţi asta.
38
— Stai că merg eu să văd ce e cu ea, a zis
Jinny şi s-a dus după Pauline la marginea
grădinii, unde era o băncuţă verde, înconjurată
de sălcii. Nu auzeam nimic din ce-şi spuneau,
dar am văzut-o pe Pauline îngropându-şi faţa în
palme şi clătinând din cap. Atunci am avut
revelaţia că Pauline dădea dovadă de mult curaj
în faţa mea, invitându-mă să petrecem împreună
zile în şir când ea era îndrăgostită până peste
cap de soţul meu. Imediat ce gândul ăsta a prins
contur în mintea mea, am ştiut că nu era doar
gelozie de nevastă. Era adevărat, şi nu putea fi
controlat sau schimbat. Ea se plimbase prin
grădină şi o simţise vorbindu-i despre toată
fericirea care îi era refuzată. Ernest şi cu mine
eram grădina şi cu siguranţă aveam s-o
distrugem, cum de altfel se întâmpla deja.
Jinny s-a aplecat spre ea, pe băncuţă, şi i-a
şoptit ceva cu blândeţe, iar Pauline a părut să se
mai liniştească. Dar când Jinny a încercat s-o 
conducă înapoi la mine, ea s-a opus. Până la
urmă, Jinny s-a întors singură.
— Nu ştiu ce să spun. E o cutie a Pandorei a
capriciilor şi să ştii că aşa a fost întotdeauna. De
când eram mici.
— Jinny, te rog să fii sinceră cu mine. Chestia
asta are legătură cu Ernest? Pauline s-a
îndrăgostit cumva de el?
Jinny m-a privit mirată. Ochii ei erau căprui
şi foarte limpezi sub bretonul negru perfect
tăiat.
— Cred că ţin unul la altul.
Atunci am văzut partea care până atunci îmi
scăpase şi m-am simţit foarte ciudat şi penibil că
fusese aşa.
— Oh, am făcut, după care n-am mai găsit
nimic de spus.
Pentru mine, restul călătoriei a trecut ca prin
ceaţă. A urmat încă o zi interminabilă, căreia iam
făcut faţă cu greu. Nu reuşeam să mă adun şi
să mă prefac că totul era în regulă. Abia reuşeam
să rămân politicoasă faţă de Pauline şi Jinny. Era
mai mult decât evident că, odată ce secretul
Paulinei a ieşit la iveală, amândouă surorile s-au
relaxat şi au părut să se simtă mai bine. Am 
început să cred că puseseră la cale excursia
special ca eu să aflu, într-un fel sau altul, de idilă.
Când ne întorceam cu maşina pe acelaşi
drum pe care veniserăm, am văzut în depărtare
multe dintre castelele de mai devreme, scăldate
de soare sau plutind în ceţuri ca şi cum ar fi fost
făcute din heliu. Dar acum nu mi se mai părea
nimic frumos în asta. Şi capul meu plutea
undeva mult deasupra corpului, în timp ce mă
întrebam până unde ajunseseră Ernest şi
Pauline şi unde aveam să ajungem cu toţii deatunci
încolo. Să fi devenit amanţi la Paris, între
două drumuri ale lui Ernest la New York, sau
chiar mai înainte, la Schruns? Mi se făcea rău la
gândul că fuseseră împreună acolo. Ăla era
paradisul nostru. Locul nostru cel mai drag,
preferatul nostru. Dar poate că acum nimic nu
mai era sigur.
Când am ajuns la Paris, Jinny şi Pauline m-au
dus până la fabrica de cherestea şi m-au lăsat
acolo. Nu şi-au manifestat dorinţa de a veni până
sus şi nici eu nu le-am invitat. Poate că Pauline
şi-ar fi dorit să ridice ochii către ferestrele de la
etajul al doilea, să vadă dacă Ernest o privea, dar
s-a abţinut. Stătea şi se uita fix în faţă, cu o 
pălărie de un gri foarte pal şi ne-am luat rămasbun
aproape ca nişte străine.
Acasă, Ernest stătea în pat şi citea, iar copilul
era afară, cu Marie Cocotte. Când am intrat, a
lăsat jos cartea şi s-a uitat, începând să
înţeleagă, cum stăteam acolo şi tremuram,
incapabilă să-mi scot pălăria şi mantoul.
— Eşti îndrăgostit de Pauline. M-am forţat
să-l privesc în ochi când am rostit aceste
cuvinte.
Umerii i s-au încordat, apoi i s-au lăsat în jos.
Şi-a încleştat, apoi şi-a descleştat mâinile, dar a
rămas tăcut.
— Ei?
— Ei ce? Nu pot să-ţi răspund. Nici nu vreau.
— De ce nu, dacă e adevărat? Mi se tăiase
răsuflarea şi îmi era tot mai greu să-l privesc, să-
i înfrunt privirea şi să mă prefac că sunt stăpână
pe situaţie.
— Ce contează dacă e adevărat sau nu? Sunt
lucruri despre care nu se vorbeşte.
— Şi cum rămâne cu lucrurile care nu se fac?
Vocea îmi era încordată şi stridentă. Cum
rămâne cu promisiunile pe care le-ai făcut?
— Să ştii că nu ţine treaba cu vinovăţia. Dacă 
tu crezi că poţi să mă faci să mă simt mai prost
decât mă simt oricum şi singur, va trebui să te
străduieşti mai tare.
— Să te ia dracu’.
— Păi da. Măcar asta-i o certitudine, bag
mâna-n foc. Apoi, în timp ce eu îl priveam, cu
faţa căzută şi cu gura deschisă ca o proastă, el şia
luat haina şi pălăria şi a ieşit să se plimbe prin
ploaie.
Eram năucă. Tot lungul drum înapoi spre
Paris mă gândisem cum să procedez ca să-l fac
pe Ernest să se deschidă şi să-mi spună verde-n
faţă ce se întâmpla. Dacă era vorba de ceva
groaznic, voiam să mi se spună direct şi sincer,
fără tertipuri sau ocolişuri. Dar aşa ce
Dumnezeu să fac? Tăcerea lui era echivalentul
recunoaşterii că era îndrăgostit de ea, dar
reuşise cumva s-o întoarcă împotriva mea, astfel
încât nu idila era lucrul cel mai rău, ci faptul că
avusesem prostul gust s-o aduc în discuţie.
Când s-au întors Marie Cocotte şi Bumby,
plângeam atât de tare, că s-au speriat amândoi.
Marie a rămas cu mine şi m-a ajutat să-i dau de
mâncare lui Bumby şi să-l culc, căci în mod
evident eu nu eram în stare de nimic. La plecare, 
mi-a zis:
— Vă rog, Madame, vă pot ajuta cu ceva?
Am clătinat din cap.
— Încercaţi să nu mai fiţi aşa tristă, bine?
— O să încerc.
Afară, ploaia cenuşie cădea fără încetare.
Unde fugise primăvara? Când plecasem spre
Valea Loarei, copacilor începeau să le mijească
frunzele şi florile, dar acum totul era plouat şi
inundat. Fusese o falsă primăvară, o minciună ca
toate celelalte, şi m-am pomenit întrebându-mă
dacă primăvara avea să mai vină vreodată cu
adevărat.
Trecuse bine de miezul nopţii când Ernest sa
întors acasă beat. Eu nu dormeam încă şi tot
oscilasem între tristeţe şi furie.
— Nu te vreau aici, am spus când el s-a
aşezat pe pat să se descalţe. Du-te la amantă,
dacă asta vrei.
— Ea pleacă la Bologna, a zis el. Şi de unde
ştii tu ce vreau eu?
M-am ridicat iute din pat şi i-am tras o palmă
cu toată forţa mea, apoi încă una.
El aproape că nici n-a clipit.
— N-ai decât s-o faci pe victima, dar aici 
nimeni nu e victimă. Trebuia să-ţi ţii gura aia
afurisită. Acum s-a dus dracului tot.
— Adică vrei să-mi spui că ţie ţi-ar fi
convenit de minune s-o ţii tot aşa, să fii
îndrăgostit de ea şi să nu sufli o vorbă?
— Cam aşa ceva, a răspuns el.
— Nu te cred, am zis şi am început să plâng.
Nu cred o iotă din toată chestia asta.
În acel moment, copilul s-a trezit şi a început
să scâncească în cealaltă cameră.
— Perfect, a zis el, fixând cu privirea
peretele. Bănuiesc că acum o să înceapă şi el să
se smiorcăie. A ieşit din cameră şi a mers la
bucătărie, iar după câteva minute, când mi-am
pus halatul şi m-am dus să văd ce face Bumby, el
îşi turnase deja un whisky şi se pregătea să-şi
pună sifon.
Ernest n-a venit deloc la culcare în acea
noapte, iar de dimineaţă, când m-am trezit să
pregătesc micul dejun, plecase deja de acasă. S-a
întors după-amiaza târziu, iar când s-a
dezbrăcat de haină şi şi-a scos carneţelul şi
creioanele din buzunare, m-am mirat dând cu
ochii de ele într-o asemenea zi.
— Ai lucrat azi?
— Ca un nebun, a zis el. Am o idee pentru o
povestire nouă. Mi-a ieşit pe nerăsuflate.
Singura mea reacţie a fost să clatin din cap în
timp ce puneam pe o farfurie nişte carne rece,
brânză şi pâine. Când Ernest mânca, Bumby a
venit la el, i s-a urcat pe genunchi şi a ciugulit
din pâinea lui. M-am uitat la ei o vreme, apoi am
întrebat:
— Şi acum ce se întâmplă?
— Nu ştiu. Pe-asta n-am scris-o eu. Habar nam
ce urmează.
— Te mai duci în Spania?
— De ce nu? Totul e gata plănuit. Plec pe
doişpe. Asta cel târziu, dacă nu vreau să pierd
corida din Madrid. Mă întorc până la concertul
tău, bineînţeles. Fără probleme.
— N-o să-l mai pot da, am zis eu. Spectacolul
aproape că-mi ieşise cu totul din minte. Cum aş
fi putut să-l dau fură să izbucnesc în lacrimi în
faţa tuturor cunoscuţilor noştri?
— De ce nu, ce dracu’? S-au vândut toate
locurile. Nu poţi să dai înapoi.
— Ba pot şi o să dau.
— Să ştii că o să vorbească lumea.
— Probabil că şi acum vorbeşte. Nu m-aş
mira să se fi încins bârfa în cafenele.
— Mai dă-i dracului. Nimic nu te poate
atinge, dacă nu te laşi.
— Doar nu crezi chestia asta.
— Trebuie s-o cred, a răspuns el.
— Paulinei i-ai spus?
— Că ştii? încă nu.
— Păi hai s-o întrebăm pe ea cum facem deacum
încolo. Sunt convinsă că are ea un plan
genial.
— Ai grijă ce vorbeşti.
— De ce? Ţi-e frică să nu mă-nrăiesc? Dacă
mi se întâmplă, o să ştim a cui e vina.
El s-a ridicat şi s-a întors cu o sticlă de coniac
şi două pahare.
— Ţine aici şi bea, a zis el, umplând paharul
şi întinzându-mi-l peste masă. O să-ţi prindă
bine.
— Da, hai să ne-mbătăm pulbere.
— S-a făcut. Întotdeauna ne-am priceput la
chestia asta.
39
Următoarele câteva zile au fost atât de
încordate şi de pline de certuri, chiar şi în plină
zi, pe stradă, încât Ernest şi-a făcut bagajele şi a
plecat la Madrid mai devreme. Era mai uşor cu
el plecat. Nu ştiam ce mă aşteaptă, dar aveam
nevoie de odihnă şi de timp de gândire.
Deşi mă simţisem ca o laşă, anulasem până la
urmă concertul. Acum trebuia să suport
penibilul de a mă justifica în faţa tuturor. Mă
simţeam groaznic minţind, dând vina pe emoţii
şi pe faptul că nu eram destul de pregătită – dar
nu atât de groaznic cum m-aş fi simţit dacă aş fi
mers cu planul înainte, mă gândeam. Mai ales că
bârfa despre idilă se răspândise deja, exact cum
mă aşteptasem.
Am aflat-o de la Kitty. A trecut pe la mine
imediat ce Ernest a plecat la Madrid şi a ascultat
toată povestea în stilul ei ferm, lăsându-mă să
mă descompun pe lângă ea. Când am terminat şi
nu mai rămăsese nimic în mine în afară de
lacrimi, ea mi-a spus cu calm:
— Mi-ar plăcea să spun că sunt surprinsă,
dar nu-s. M-am întâlnit cu Pauline pe stradă
chiar înainte să plece la Schruns. Era cu schiurile
pe umeri şi încărcată de pachete şi, deşi n-a 
spus, practic, nimic, era ceva în felul în care
vorbea despre voi doi. O autoritate în vocea ei,
de parcă aţi fi fost amândoi proprietatea ei.
— Are tupeu. Ce-i al ei e al ei.
— Zelda a zis că era cu Scott la Rotonde când
a apărut Pauline şi a început să bată câmpii
despre o scrisoare pe care o primise de la Hem
şi că vai, ce chestie haioasă că se pricepe atât de
bine la parfumurile de damă, şi că lor nu li se
pare haios? În mod evident, voia să arunce
momeala. Să stârnească suspiciune.
— Sau poate că nu s-a putut abţine. E
îndrăgostită de el.
— Vrei să zici că empatizezi cu ea? a întrebat
Kitty, mirată.
— Deloc. Dar dragostea e dragoste. Faci
lucruri extrem de prosteşti din cauza ei.
— Eu pe Pauline tot o iubesc, Doamne iartă-
mă, dar cu chestia asta greşeşte total. Libertate,
libertate, dar nu te bagi la soţul unei prietene.
Pur şi simplu nu te bagi.
S-a făcut o vreme superbă, un aer saturat de
dulceaţa florilor crem ale castanilor porceşti –
dar eu nu puteam ieşi din casă să mă bucur de 
ea. Bumby se îmbolnăvise. Întâi a început să-i
curgă nasul, iar la scurt timp a făcut febră. Acum
era palid şi apatic şi se lupta cu o tuse cumplită,
care abia în timpul nopţii ajungea la apogeu,
trezindu-ne pe amândoi. Nu ieşeam din
apartament, îi citeam cărţi şi născoceam
cântecele caraghioase ca să-l distrez, dar mi-era
foarte greu să uit, fie şi preţ de câteva minute, că
viaţa mi se destrăma.
O dată la câteva zile primeam câte o
telegramă de la Ernest. Era tare nefericit la
Madrid. Oraşul era prea rece şi prăfuit, iar
coridele mai de soi erau puţine şi răzleţe. Din
motive misterioase, taurii erau slabi şi bolnavi;
şi el se simţea ca un taur bolnav. Tovarăşi de
pahar n-avea. Toţi prietenii lui buni erau carencotro
şi se simţea foarte singur. Totuşi, scria.
Într-o după-amiază de duminică terminase trei
povestiri care fuseseră până atunci doar nişte
schiţe fragmentate, iar energia bună părea să
nu-şi piardă din intensitate. Avea să rămână
acolo să scrie şi să profite de ea. Nu veneam şi eu
cu Bumby? Dacă voiam să venim, atunci s-o
facem mai repede. Avea nevoie de companie ca
să nu-şi piardă minţile.
I-am răspuns scriindu-i că Bumby era prea
bolnav ca să călătorească. Nici eu nu mă
simţeam în stare. Nu ştiam în ce stadiu eram cu
Ernest şi nu mă simţeam în stare să aştept
deznodământul într-o cameră de hotel din
Spania, mai ales dacă trebuia să stau şi să mă uit
cum soseau zilnic telegrame de la Pauline. Nu,
distanţa asta era mai bună şi, în orice caz, îi
făcea lui bine la scris. Întotdeauna lucra bine în
perioade de criză, de parcă suferinţa l-ar fi ajutat
să ajungă la ceva esenţial din el însuşi şi ar fi pus
în mişcare adevărata maşinărie.
Totodată, nu mă miram că-şi plânge de milă.
Există bărbaţi cărora le place singurătatea, dar
Ernest nu era dintre aceştia. Izolarea îl făcea să
bea prea mult, băutura îi provoca insomnie, iar
insomnia îi stârnea vocile şi gândurile urâte din
adâncurile lui şi atunci iarăşi bea ca să încerce
să le amuţească. Şi, chiar dacă în faţa mea nu
recunoştea, ştiam că suferă pentru că mă rănise
profund cu aventura lui. Mă durea să-l ştiu că
suferă. Astea-s iţele încurcate ale dragostei. Nu
puteam să nu-l mai iubesc şi nu reuşeam să-mi
înfrânez pornirea de a avea grijă de el – dar nici
nu trebuia să dau fuga să-i răspund la scrisori. Şi 
eu sufeream şi nimeni nu dădea fuga la mine.
Spre sfârşitul lui mai, tuşea lui Bumby se mai
domolise puţin, aşa că am făcut bagajele şi am
plecat la Cap d’Antibes, la Villa America a lui
Gerald şi Sara Murphy, care ne invitaseră să
stăm în casa de oaspeţi. Mulţi prieteni din
grupul nostru erau deja acolo. Scott şi Zelda
erau pe-aproape, la Villa Paquita, în Juan-lesPins,
iar Archie şi Ada MacLeish stăteau într-un
mic golf, pe plajă, la câţiva kilometri. Urma să
avem parte de soare, înot şi mâncare bună din
belşug şi, chiar dacă ştiam că putea fi jenant
pentru mine, dat fiind că începuseră să umble
zvonuri de ceva vreme, nu eram totuşi atât de
provincială încât să-mi închipui că povestea
noastră avea să capteze prea multă vreme
interesul grupului. La urma urmei, Zelda
avusese bărbaţi care muriseră pentru ea şi asta
era un motiv de mândrie şi de laudă. A noastră
era doar o bârfuliţă neînsemnată, dacă o luai
aşa. Indiferent de riscuri, aveam nevoie de acest
răgaz. Avea să vină şi Ernest după ce termina cu
Madridul şi speram ca, până atunci, să-mi revin
suficient ca să dau ochii cu el.
Gerald ne-a aşteptat la gară şi ne-a condus la
Villa America într-o maşină sport de un galbenlămâie
care prindea o viteză şocantă. N-am
putut decât să mă minunez de tot ce vedeam.
Soţii Murphy modelaseră şi şlefuiseră vila mai
bine de un an, timp în care locuiseră în oraş, la
hotel. Înainte să-şi facă ei intrarea pe scena din
Antibes, nici nu prea fusese cine ştie ce scenă.
Oraşul era mic şi adormit, cu un scurt sezon de
primăvară. Nimeni nu mergea pe Riviera vara,
dar soţilor Murphy le plăcea vara şi le plăcea la
Antibes; erau hotărâţi să găsească o cale de a
face ca locul să li se potrivească. Au plătit un
hotelier din oraş să ţină deschis tot anul numai
pentru ei şi, în curând, au rămas deschise şi alte
hoteluri şi au început să se construiască unele
noi. Plaja fusese pe vremuri inundată de alge,
dar Gerald o curăţase cu mâna lui, metru cu
metru, iar acum era impecabilă. Până să apară
soţii Murphy şi să lanseze moda, nimănui nu-i
trecea măcar prin cap să stea la soare, pe plajă.
Ei au inventat statul la plajă, iar dacă te nimereai
cât de puţin în preajma lor ajungeai să crezi că
inventaseră tot ce era bun, plăcut şi civilizat.
Proprietatea lor se întindea pe şapte 
pogoane de grădini terasate, cu heliotropi care
creşteau peste tot. Aveau lămâi, curmali, măslini
şi arbuşti de piper. Aveau smochini albi şi negri
şi un arţar arab exotic, cu frunze de un alb curat.
În afară de camera de oaspeţi, mai erau şi o mică
fermă cu grajd, o căsuţă pentru grădinar, una
pentru şofer, un spaţiu de joacă pentru cei trei
copii Murphy şi un atelier separat unde picta
Gerald. Înainte să intrăm în casa mare, el ne-a
condus până la capătul unei alei pline de pietre
până pe nisipul foarte alb al plajei lor
particulare. Acolo erau Scott şi Zelda, tolăniţi pe
rogojini late de trestie şi bând sherry din pahare
elegante de cristal. Scottie se juca lângă ei, în
valuri, cu copiii Murphy, cu toţii foarte blonzi şi
cu pielea arsă de soare.
— Vino încoace să bei ceva, Hadley, a zis
Zelda, ridicându-se să mă sărute pe amândoi
obrajii. Sigur o să-ţi prindă bine, la cum conduce
Gerald.
— E într-adevăr paralizant când vii încoace
pe lângă ţărm, am răspuns.
— Şi cocteilurile lui Scott sunt paralizante,
dar ăsta-i farmecul lor, a zis ea şi toată lumea a
râs.
— Cum îi mai merge lui Hem? a întrebat
Scott, ferindu-şi ochii de soare şi uitându-se în
sus la mine.
— Destul de bine, cred. I-a mers bine cu
scrisul.
— Ia mai dă-l încolo, a zis Scott pe un ton
jovial. Lui tot timpul îi merge bine, nu-i aşa?
— Aşa zice el? Să nu-l crezi.
— Ai văzut, a zis Zelda, ca şi cum ar fi tranşat
o discuţie mai veche de-a lor.
— Da, draga mea. Am auzit ce-a zis. Apoi
amândoi i-au întins lui Gerald paharele să le
umple la loc.
Casa cea mare avea podele din marmură
neagră, mobilă neagră din lemn de satin şi pereţi
strălucitor de albi. Culorile sobre erau îndulcite,
peste tot, de flori din grădină – iasomie,
gardenii, leandru, trandafiri şi camelii proaspăt
culese. Întregul ansamblu era uluitor şi simţeam
că distonez fie şi doar pentru că stăteam acolo,
la intrare, îmbrăcată cu jacheta mea uzată de
vară. La drept vorbind, nimic din garderoba mea
nu s-ar fi potrivit cu ocazia.
— Sara stă în pat, că e puţin răcită, mi-a
explicat Gerald. Sunt sigur că o să-şi revină şi o 
să coboare în curând.
Bumby şi cu mine ne-am schimbat în ţinută
de plajă şi ne-am dus pe ţărm s-o aşteptăm pe
Sara, dar ea n-a coborât deloc toată ziua.
Începusem să mă întreb dacă nu cumva era o
dovadă de neglijenţă faţă de mine, când medicul
soţilor Murphy a trecut seara s-o vadă.
— N-ar strica să-l vadă şi pe Bumby, a zis
Gerald. Sara l-a auzit de la etaj cum tuşeşte.
Chiar e îngrijorător.
— Nu-i aşa? Speram ca aerul Mediteranei să-
i prindă bine.
— Poate că da, dar de ce să nu-l vadă şi
doctorul? Ca să fim noi siguri.
Am fost de acord şi, după un examen foarte
minuţios, pe care Bumby, dezbrăcat până la
piele şi întins în patul din camera de oaspeţi, l-a
suportat fără să crâcnească, medicul a pus
diagnosticul de tuse convulsivă.
— Tuse convulsivă? am zis, din ce în ce mai
alarmată. Asta-i grav, nu? Cuvântul care-mi
apăruse în minte era fatal, dar nu m-am îndurat
să-l rostesc cu voce tare.
— Vă rog să vă liniştiţi, doamnă Hemingway,
a zis doctorul. Judecând după simptome, 
probabil că băiatul duce boala de luni întregi.
Greul a trecut, dar va avea nevoie de multă
odihnă ca să-şi revină complet şi n-are voie să
stea în preajma altor copii. Va trebui ţinut în
carantină cel puţin două săptămâni.
Ne-a prescris un medicament special pentru
tuse şi o alifie cu eucalipt pentru piept şi spate,
care să-l ajute să respire, dar, cu toate
tratamentele şi asigurările, eu tot mă temeam
pentru Bumby. În plus, mă simţeam groaznic că
nu-mi dădusem seama că trebuia dus la doctor
încă de la Paris.
Imediat ce am primit diagnosticul, Sara a
început să se agite şi să organizeze mutarea
noastră la un hotel din oraş.
— Tot invitaţii noştri veţi fi, a insistat ea.
Doar că nu poate sta aici. Înţelegi, nu-i aşa?
Sigur că înţelegeam. De fapt, mă simţeam
groaznic că le dădeam tuturor atâtea bătăi de
cap. În timp ce făceam bagajele, mi-am cerut
scuze într-una.
Soţii Murphy şi-au chemat şoferul personal
să ne ducă la noile apartamente, iar a doua zi de
dimineaţă l-au mai trimis o dată, cu provizii şi cu
fructe şi legume din grădina lor. S-au purtat cât 
se poate de generos. Nu ştiu ce ne-am fi făcut
acolo fără cineva care să ne poarte de grijă. Dar
cu îngrijirile şi izolarea nu mă puteau ajuta, iar
eu îmi dădeam seama că singură nu puteam face
faţă. I-am trimis o telegramă lui Marie Cocotte la
Paris, în care o rugam să vină să mă ajute cu
Bumby, şi una lui Ernest la Madrid, în care-i
explicam situaţia. Însă nu i-am cerut să vină;
voiam să vină din proprie iniţiativă sau mai bine
lipsă.
Aproape imediat ce a ieşit la iveală că trebuia
să stăm în carantină, Scott şi Zelda au intervenit
şi s-au oferit să ne cedeze vila lor închiriată din
Juan-les-Pins. Ei aveau să se mute într-o vilă mai
mare, de lângă cazinou, care avea şi plajă
privată. A fost mană cerească pentru noi. Era un
loc încântător, pardosit peste tot cu plăci de
ceramică frumos pictate manual. Avea o mică
grădină cu maci şi portocali, unde Bumby se
putea juca în voie, fără să-i molipsească pe
ceilalţi copii. Dar eu mă simţeam foarte
demoralizată, izolată şi îngrijorată că Bumby ar
fi putut avea o recidivă. Îmi petreceam zilele
frecţionându-i pieptul şi spatele cu ulei de
eucalipt şi încercând să-l păcălesc să-şi ia 
doctoriile amare. Mă trezeam noaptea o dată la
câteva ore ca să-i ating fruntea, să văd dacă mai
face febră. Doctorul venea în fiecare zi, ca şi
telegramele de la Paris şi Madrid. Pauline a scris
să-mi spună că-i părea tare rău pentru mine, dar
şi pentru Ernest, care tot singur în Spania era,
ceea ce-l adusese pe culmile disperării. M-am
înfuriat atât de tare când am citit asta, încât era
cât pe ce să-i răspund că n-avea decât să-l ia ea,
dar până la urmă am îndoit pur şi simplu
telegrama şi am rupt-o în bucăţi.
Într-o seară, cum stăteam în grădină şi
citeam, am auzit claxonul unei maşini şi acolo,
pe alee, au apărut soţii Murphy, Fitzgerald şi
MacLeish, fiecare cu maşina lor. Au oprit chiar în
faţa terasei, dincolo de gardul de fier, iar femeile
au ieşit plutind în rochii lungi şi frumoase,
arătând ca nişte opere de artă. Bărbaţii erau
superbi în costumele lor şi toată lumea era întro
dispoziţie de zile mari. Gerald ţinea în mână o
carafă cu martini foarte rece şi, când m-am
apropiat de gard, mi-a întins un pahar.
— Au sosit întăririle, a zis el, vizibil încântat
că-i venise ideea asta. Toată lumea s-a strâns să
închine un pahar, în afară de Scott.
— Sunt abstinent şi încerc din răsputeri să
fiu cuminte, a zis el.
Zelda s-a încruntat.
— Mor de plictiseală când te aud vorbind
aşa, dragă.
— Asta aşa e, a zis el. Dar, în orice caz, azi o
să fiu băiat cuminte. Haide, Hadley, zâmbeştemi!
Am stat cu toţii şi am flecărit lângă gard
câteva minute, apoi ei au plutit înapoi spre
maşini, în hohote de râs, şi au pornit spre
cazinoul din oraş. M-am uitat după ei cum se
duc, întrebându-mă dacă nu cumva totul fusese
un vis, apoi am intrat în casă să mă bag devreme
în pat, cu o carte.
Când Ernest a venit în sfârşit de la Madrid, la
zece zile după decretarea carantinei noastre,
soţii Murphy au dat în cinstea lui o petrecere cu
şampanie şi caviar la cazinou. Marie Cocotte
venise să aibă grijă de Bumby, ceea ce pentru
mine a fost o uşurare enormă şi mi-a oferit
libertatea de a ieşi din casă pentru prima oară.
Când a sosit la vilă, Ernest arăta palid şi
obosit. La Madrid fusese frig şi muncise din greu 
aproape zi de zi, până noaptea târziu. Eu eram
încă sleită de cât mă frământasem pentru
Bumby şi, în plus, habar n-aveam ce sentimente
mai avea Ernest faţă de mine, dar el mi-a dat un
sărut lung şi afectuos de bun găsit şi mi-a zis că-i
fusese dor de mine. M-am lăsat sărutată şi n-am
întrebat dacă luase vreo hotărâre în privinţa
Paulinei. Nu mi se părea prudent nici măcar să-i
pomenesc numele şi, din cauza asta, dar şi
pentru că asta era principala miză din vieţile
noastre, mă simţeam total neputincioasă.
— Şi mie mi-a fost dor de tine, am zis şi mam
dus să mă schimb pentru petrecere.
Gerald nu se zgârcise deloc pentru ca Ernest
să se simtă binevenit în oraş, şi, până la urmă, de
ce s-ar fi zgârcit? Soţii Murphy îşi primiseră
moştenirea şi niciodată nu duseseră lipsă de
bani. Erau acolo vase de sticlă în care pluteau
camelii şi mormane întregi de stridii şi de
porumb proaspăt, presărate cu crenguţe de
busuioc. Părea posibil ca soţii Murphy să fi
comandat special cerul Mediteranei, de un
vineţiu intens, şi nenumăratele privighetori din
gardul viu, cu trilurile şi fluierăturile lor în
crescendo. Începuse să mă calce pe nervi. Chiar 
trebuia să fie totul atât de coregrafiat şi de
civilizat? Oricum, cine să aibă încredere în aşa
ceva?
Când ne aflam la masă aşteptându-i pe Scott
şi Zelda, Ernest a început să povestească despre
corespondenţa lui recentă cu Sherwood
Anderson prilejuită de Torentele primăverii, care
tocmai fusese publicată în State.
— A trebuit să-i scriu, a zis el. Chestia stătea
să iasă din tipar şi am simţit nevoia să-i explic
cum se întâmplase şi de ce am fost aşa de
nemernic când el a făcut atâtea pentru mine.
— Eşti un băiat bun, Hem, a zis Gerald.
— Da, cum să nu. Nu-i aşa că par?
— El a fost înţelegător? a întrebat Sara.
— A zis că e cea mai jignitoare şi mai
condescendentă scrisoare pe care a primit-o
vreodată şi că romanul în sine e o mizerie.
— Doar n-a zis chiar aşa, am spus eu.
— Nu, a zis că poate ar fi avut haz dacă avea
vreo doişpe pagini, nu o sută.
— Mie mi s-a părut de un haz nebun, Hem, a
zis Gerald.
— Tu n-ai citit cartea, Gerald.
— Nu, dar din câte povesteşti tu, e clar că e 
foarte, foarte amuzantă.
Ernest şi-a întors faţa de la el, cu o expresie
scârbită şi s-a concentrat pe paharul lui de
whisky.
— Şi Stein mi-a tras un perdaf, a continuat el,
oprindu-se să respire. Zice că m-am purtat ca un
căcat, că am fost un Hemingstein de toată jena şi
că n-am decât să mă duc dracului.
— O, vai de mine, a făcut Sara. Îmi pare rău
de ce aud.
— Ia mai dă-o naibii.
— Ei, haide, Tatie, am zis eu. Doar nu
vorbeşti serios. La urma urmei, e naşa lui
Bumby.
— Atunci a bulit-o şi el, nu?
Ştiam că bravada lui Ernest era aproape total
de faţadă, dar mă durea să-mi aduc aminte de
toţi acei prieteni buni pe care-i pierduserăm din
cauza orgoliului şi firii lui irascibile, începând cu
Kenley din Chicago. Lewis Galantière, primul
nostru prieten de la Paris, nu mai vorbea cu
Ernest de când spusese despre logodnica lui că e
o scorpie abjectă. Bob McAlmon se săturase
până la urmă de lăudăroşenia şi de grosolănia
lui Ernest şi acum trecea pe partea cealaltă a 
străzii când ne întâlneam la Paris. Harold Loeb
nu-şi revenise niciodată după Pamplona, iar
Sherwood şi Gertrude, doi dintre principalii
protectori ai lui Ernest, întregeau acum această
listă lungă şi dureroasă. Oare câte alte victime
mai urmau? m-am întrebat privind în jur, la
masa luminată de lumânări.
— Hemmy, frăţioare! a strigat Scott, urcând
treptele dinspre plajă împreună cu Zelda. Scott
îşi scosese pantofii şi şosetele şi-şi suflecase
pantalonii. Cravata îi atârna, iar haina îi era
boţită. Părea să umble pe ceva mai mult de trei
cărări.
— Ai făcut o baie, Scott? a întrebat Ernest.
— Nu, nu. Sunt uscat ca iasca.
La asta, Zelda a pufnit scurt.
— Da, da, Scott, eşti total pe uscat, tocmai deaia
i-ai recitat operele complete ale lui
Longfellow amărâtului ăluia de pe chei. Ea purta
părul bine strâns la spate şi-şi prinsese un bujor
alb, uriaş, după ureche. Era impecabil machiată,
dar ochii ei păreau concentraţi şi obosiţi.
— Cui nu-i place Longfellow? a zis Scott,
trântindu-se cu mult aplomb pe scaun, în
râsetele noastre anemice. Haide, dragă, i-a zis el 
Zeldei, care rămăsese în picioare. Hai să bem un
pahar cu oamenii ăştia minunat de prefăcuţi. Au
caviar. Ce durerea mea ne-am face fără caviar?
— Te rog să-ţi ţii gura, dragă, a zis ea,
aşezându-se. Ne-a arătat tuturor un zâmbet larg
şi afectat. Vă promit că o să fie cuminte.
Chelnerul a venit să mai aducă băutură, apoi
s-a întors să servească la masa vecină, unde o
fetişcană frumoasă lua cina cu cineva care părea
să fie tatăl ei.
— Ăsta da spectacol frumos, a zis Scott,
holbându-se lacom la fată. Ernest i-a tras un cot
să înceteze, dar n-a vrut.
— Nu sunteţi un gentleman, i-a spus în cele
din urmă tatăl fetei lui Scott în franceză, apoi a
condus-o pe fată înăuntru, la o distanţă sigură
de noi.
— Gentleman e doar una dintre chestiile
care nu sunt, a spus Scott, întorcându-se iar spre
masa noastră. Nu sunt nici în formă, nici deştept
şi nici pe departe atât de beat încât să pierd
vremea cu de-alde de-ăştia ca voi.
Gerald a pălit şi s-a întors să-i şoptească ceva
Sarei.
— Auzi, Gerald, bătrâne. Ia aruncă-i şi tu 
fratelui tău o stridie. Sunt lihnit.
Gerald l-a privit cu răceală şi s-a întors iar să
vorbească cu Sara.
— Sara, a zis Scott, încercând să-i distragă
atenţia de la soţul ei. Te rog, Sara, uită-te la
mine. Te rog.
Dar ea n-a vrut, aşa că Scott a luat o
scrumieră de sticlă şlefuită de pe masă şi a
aruncat-o mult peste umărul lui Gerald, către o
masă neocupată din spate. Sara a tresărit. Gerald
a lăsat capul în jos şi s-a răstit la Scott să
termine. Scott a mai luat o scrumieră, care a
izbit masa în plin, apoi a ricoşat cu un clinchet
răsunător.
Zelda părea hotărâtă să-l ignore total, dar
noi, ceilalţi, eram oripilaţi şi jenaţi.
— Haide, frumosule, a intervenit Ernest întrun
sfârşit, cu glas egal. S-a apropiat de Scott şi la
apucat de cot, ajutându-l să se ridice. Hai să
dansăm, a mai zis el, apoi l-a scos pe Scott pe
terasă şi l-a condus în jos pe trepte spre plajă.
Toată lumea a rămas holbându-se în urma lor, în
afară de Zelda, care privea concentrată gardul
viu.
— Privighetoare, a zis ea. „O nălucire-a fost? 
Un vis deştept?”12
Archie MacLeish a tuşit şi a zis: „Da. Mă rog”.
Ada îşi mângâia uşor părul buclat, de parcă ar fi
fost de sticlă, iar eu priveam marea, care era la
fel de neagră precum cerul şi invizibilă. După o
veşnicie, chelnerul ne-a adus nota.
A doua zi de dimineaţă, am dormit până
târziu, ştiindu-l pe Bumby pe mâinile pricepute
ale lui Marie Cocotte. Când am coborât, i-am
găsit pe Scott şi pe Ernest aşezaţi la masa lungă
din sufragerie, cu un teanc de hârtii indigo în
faţă.
— Lui Scott tocmai i-a venit o idee tare de
tot, a zis Ernest.
— Bună dimineaţa, Hadley, a zis Scott. Îmi
pare foarte rău pentru aseară şi aşa mai departe.
Sunt un mare dobitoc, nu?
— Eşti, am zis, apoi am râs veselă, cu
afecţiune neprefacută. Când era treaz, ca acum,
era perfect întreg la minte – şi omul cel mai
rafinat, cu care era o plăcere să te întâlneşti. M-

12 Vezi poezia Odă unei privighetori în John Keats, Versuri, trad. Aurel
Covaci, Ed. Tineretului, 1969.
am dus să-mi iau o cafea şi am revenit la masă,
ca să aflu care era ideea.
— În primele cincisprezece pagini din Fiesta,
a zis Ernest, avem autobiografia lui Jake, avem
povestea lui Brett şi Mike, dar toate astea revin
şi mai încolo sau, în orice caz, ni se explică
destul de bine. Scott zice să tai în carne vie tot
începutul.
— Cred că o să iasă, a spus Scott pe un ton
foarte serios, cu ochii în cafeaua lui cu frişcă.
— Întotdeauna am spus chestia asta despre
povestiri, că trebuie să te descurci cu cât mai
puţine explicaţii. Ori ai totul acolo, ori n-ai.
Expoziţia îi pune beţe-n roate şi o strică. Acum
am şansa să văd dacă merge şi cu ceva mai lung,
cum e romanul. Ce părere ai, Tatie? îi străluceau
ochii, arăta atât de tânăr şi semăna atât de mult
cu băiatul pe care-l cunoscusem la Chicago, încât
mi-a fost imposibil să nu zâmbesc, indiferent ce
altceva mai simţeam.
— Cred că e o idee strălucită. O să le
potriveşti tu de minune. Adu bisturiul.
— Aşa, fata mea.
Să nu uiţi asta, aş fi vrut să-i spun. Sunt încă
fata ta cea mai dragă.
Am ieşit cu cafeaua pe terasă şi m-am uitat
peste acoperişurile orăşelului la marea care se
întindea strălucitor de albastră şi neîntinată de
nimic. Niciun pescăruş, niciun nor. În spatele
meu, bărbaţii îşi plecaseră iar capetele şi se
reapucaseră de lucru, discutând totul în
amănunt, pentru că era o operaţie pe cord, iar ei
erau chirurgii şi niciodată nu făcuseră ceva mai
important. Ernest putea lovi cu cruzime în
oricine-l ajutase vreodată şi ţinea la el – dar
nimic din toate astea nu conta când pacientul
era pe masă. Până la urmă, pentru ei amândoi,
conta doar trupul de pe masă şi munca, munca şi
iarăşi munca.
Timp de cel puţin o săptămână după
întoarcerea lui Ernest de la Madrid, ne-am ţinut
de un program care părea aproape posibil. În
fiecare dimineaţă, beam sherry şi mâneam
biscuiţi pe terasa noastră din Juan-les-Pins,
exact cum făceau şi cei de la Villa America. La
ora două mergeam să mâncăm de prânz ori cu
soţii Murphy, ori cu soţii MacLeish , în timp ce
Bumby dormea sau se juca cu Marie Cocotte. La
ora cocteilului, aleea noastră se umplea cu trei
maşini şi multă voie bună, în timp ce noi ne 
întorceam în carantină, încercam să ne ţinem de
ea şi ne pasam mâncare bună şi alcool printre
zăbrelele gardului.
Ernest a scris din greu în primele câteva zile,
după care şi-a dat seama că era imposibil să fie
cu adevărat singur – şi că poate nici nu voia să
fie singur. Scott a încercat iar figura cu
abstinenţa, dar a eşuat lamentabil. El şi Ernest
petreceau mult timp vorbind despre scris, însă
fară să treacă vreodată la treabă. Stăteau la plajă
şi se lăfăiau în laudele soţilor Murphy, de care
nu păreau să se sature niciodată.
Sara era o frumuseţe naturală, cu un păr des,
roşcat, tuns scurt şi nişte ochi limpezi,
pătrunzători. Scott şi Ernest căutau amândoi să-i
între în graţii, iar Zelda nu suporta concurenţa.
De la o zi la alta, devenea tot mai iritată şi mai
agresivă, dar săgeţile ei nu erau niciodată
îndreptate asupra Sarei. La urma urmei, erau
prietene şi aliate – aşa că-şi rezerva cele mai
ascuţite împunsături pentru Ernest.
Zelda şi Ernest nu se simpatizaseră
niciodată. El considera că ea avea prea multă
influenţă asupra lui Scott, că era o forţă
distrugătoare şi, probabil, pe jumătate nebună 
de legat. Ea îl considera pe el un prefăcut, care-şi
dădea aere de macho ca să-şi ascundă esenţa
efeminată.
— Cred că eşti îndrăgostit de soţul meu, i-a
spus ea lui Ernest într-o seară, pe plajă, când
eram toţi cam afumaţi.
— Eu şi Scott, homo? Foarte tare, a zis el.
Ochii Zeldei erau întunecaţi şi tăioşi.
— Nu, a zis ea. Doar tu.
Am crezut că Ernest o s-o pocnească, dar ea a
râs strident şi i-a întors spatele, începând să se
dezbrace. Scott purta o conversaţie însufleţită cu
Sara, dar în acel moment a devenit brusc foarte
atent.
— Ce Dumnezeu faci, inimioara mea?
— Vreau să văd dacă ai curaj, a zis ea.
În partea dreaptă a micuţei plaje era un
morman înalt de pietre. Vârful lui se înălţa cam
la zece metri deasupra valurilor, iar curentul de
dedesubt era întotdeauna capricios, unduinduse
peste colţuri ascunse. Într-acolo s-a îndreptat
Zelda, înotând susţinut, în timp ce noi toţi o
priveam cu o curiozitate oribilă. Ce avea să facă?
Exista ceva ce ea să nu facă?
Când a ajuns la bază, s-a urcat fără efort pe 
pietre. Scott s-a dezbrăcat şi s-a dus după ea, dar
abia ajunsese la stânci când ea a scos un strigăt
de indian şi a plonjat. A urmat un moment de
groază, când ne-a trecut prin cap că s-a sinucis,
dar apoi a apărut la suprafaţă, izbucnind într-un
râs exaltat. Era o lună strălucitoare în noaptea
aceea şi vedeam foarte clar formele corpurilor
lor. Râsul necontrolat s-a auzit iar când Zelda s-a
căţărat din nou pe pietre, să mai încerce o dată.
A urmat-o şi Scott, amândoi suficient de beţi ca
să se înece.
— Mie mi-a ajuns cât am văzut, a zis Ernest
şi ne-am dus acasă.
A doua zi după-amiaza, mâneam pe terasă
într-o tăcere încordată când, într-un sfârşit, Sara
a spus:
— Te rog să nu ne mai sperii aşa, Zelda. E
foarte periculos.
— Dar Sara, a răspuns Zelda, bătând din
gene cu inocenţă de şcolăriţă, tu nu ştiai că noi
nu credem în autoconservare?
În zilele care au urmat, în timp ce Pauline ne
bombarda cu scrisori mai întâi de la Bologna,
apoi de la Paris, am început să mă întreb dacă 
Ernest şi cu mine credeam în autoconservare –
dacă eram în stare să ne apărăm ceea ce aveam.
Poate că Pauline era mai tare decât noi. A găsit o
cale să se strecoare, plângându-se că se simţea
atât de departe de toată distracţia adevărată şi
oare nu se putea face nimic în sensul ăsta? Scria
că nu-i e frică de tuşea convulsivă, pentru că
avusese şi ea în copilărie, şi nu putea să vină şi
ea să stea cu noi în carantină? A scris asta într-o
scrisoare adresată mie, şi nu lui Ernest, şi am
rămas uluită, aşa cum mi se întâmpla adesea cu
Pauline, în faţa înflăcărării şi hotărârii ei.
Niciodată nu renunţase la iluzia că noi două
eram în continuare prietene. Nu dăduse
niciodată înapoi nici măcar cu un centimetru.
Pauline a sosit la Antibes într-o după-amiază
orbitor de senină. Purta o rochie imaculată şi o
pălărie albă de soare şi părea incredibil de
proaspătă şi de curată, ca o cupă de îngheţată.
Ca o pată răsfirată de soare. Altă femeie s-ar fi
simţit stânjenită intrând astfel în scenă, când
toată lumea ştia sau bănuia măcar rolul ei de
amantă – dar Pauline nu ştia ce înseamnă
stânjeneala. Din punctul ăsta de vedere, semăna
cu Zelda. Amândouă ştiau ce vor şi găseau 
metoda să obţină sau să-şi însuşească ce voiau.
Erau îngrozitor de abile şi de moderne, pe când
eu eram fix opusul.
— Ce bine de Hem, a spus Zelda într-o seară,
că tu eşti mereu aşa de îngăduitoare, nu? Adică,
până la urmă, Hem e şeful, nu?
Mă cutremurasem, dar nu dădusem niciun
răspuns, presupunând că o spusese din gelozie
faţă de apropierea dintre băieţi, dar de fapt avea
dreptate. Ernest chiar era şeful şi mă trata
deseori ca pe o cârpă, şi asta nu întâmplător.
Amândoi eram crescuţi în case în care femeile
conduceau cu o mână de fier, făcând din soţii şi
din copiii lor nişte rătăciţi speriaţi. Eu ştiam că
niciodată nu voi fi aşa, orice-ar fi. Singură îmi
alesesem rolul de susţinătoare a lui Ernest, dar
în ultima vreme lumea se răsturnase şi nu mai
aveam de ales. În ultima vreme, când Ernest se
uita în jur, vedea o altfel de viaţă şi-i plăcea ce
vedea. Bogaţii aveau zile mai bune şi nopţi mai
libere. Aduceau cu ei soarele şi puneau valurile
în mişcare. Pauline era noul model de femeie şi
de ce să nu fie a lui? De ce să nu întindă mâna, să
apuce tot ce-şi dorea? Nu aşa se făceau
lucrurile?
Eu una mă simţeam complet blocată şi
victima unui complot. Asta nu era lumea mea.
Ăştia nu erau genul meu de oameni şi-l
ademeneau la ei pe Ernest tot mai mult, zi după
zi. Ce să fac, ce să spun? Poate că până la urmă iar
fi trecut dragostea pentru Pauline şi s-ar fi
întors numai la mine – era încă posibil –, dar
nimic nu era în puterea mea. Dacă-i dădeam un
ultimatum şi-i interziceam ei să rămână, l-aş fi
pierdut. Dacă deveneam isterică şi făceam
scandal în public, n-aş fi făcut decât să-i ofer
pretextul să mă părăsească. Nu-mi rămânea
decât un soi de paralizie cumplită, jocul ăsta al
aşteptării, al inimilor frânte.
40
Nu înţelegea cum de iubirea putea fi acum o
grădină, iar în următoarea clipă, război. Acum el
se afla într-un război, devotamentul fiindu-i pus
la încercare la fiecare cotitură. Iar ceea ce fusese,
fericirea dureroasă, extatică de a fi din nou
îndrăgostit, trecuse acum undeva unde n-o mai
putea ajunge, astfel că nici nu mai putea fi sigur
că existase vreodată. Acum nu mai erau decât 
minciuni şi compromisuri. Minţea pe toată lumea,
începând cu el însuşi, pentru că era un război, şi
în război făceai orice ca să rămâi în picioare. Dar
începea să scape frâiele, asta dacă le ţinuse
vreodată în mână. Minciunile se îndeseau şi
deveneau tot mai complicate. Şi, pentru că uneori
durerea era prea mare ca să-i ţină piept, îşi
făcuse un carneţel negru, legat în pânză groasă,
plin de foi catifelate de hârtie, unde-şi nota
modurile în care s-ar fi putut sinucide, dacă la
asta s-ar fi ajuns.
Puteai să dai drumul la gaze şi să aştepţi
ceaţa leneşă şi semimoţăiala albastră, gâtuită.
Puteai să-ţi tai venele de la încheieturile mâinilor,
lame de ras se găseau întotdeauna, şi existau
zone ale corpului unde duceai treaba chiar şi mai
repede, cum ar fi gâtul, sub ureche, sau interiorul
coapsei. Văzuse burţi străpunse de cuţite şi asta
nu i se potrivea. Îi amintea de caii luaţi în coarne
în Spania, de ghemul vineţiu de maţe revărsate.
Deci asta nu, doar dacă nu era ultima soluţie. Mai
era aruncatul de la fereastra unui zgârie-nori. Se
gândise la asta la New York, când era beat şi
fericit după întâlnirea cu Max Perkins şi văzuse
clădirea Woolworth. Până şi fericit fiind, îi 
trecuse prin cap. Mai era şi adâncul din largul
mării, aruncatul de pe un transatlantic noaptea,
unde doar stelele i-ar fi fost martori. Dar asta era
îngrozitor de romantic şi trebuia să-ţi rezervi din
timp biletul pe transatlantic. Dacă chiar erai
hotărât, o puteai face oriunde se putea înota.
Puteai să te scufunzi în adânc şi să rămâi acolo,
jos, să stai pur şi simplu acolo şi să laşi aerul să
iasă din tine, iar cine te căuta n-avea decât să
vină să te ia. Dar, imediat ce gândurile îi intrau
pe făgaşul ăsta, îşi dădea seama că, dacă avea s-o
facă vreodată cu adevărat, atunci n-o putea face
decât cu pistolul.
Prima oară când privise un pistol şi se gândise
serios să apese pe trăgaci avea optsprezece ani şi
tocmai fusese rănit la Fossalta. Simţise o
străfulgerare de durere pură inundându-l, o
durere mai intensă decât ar fi crezut că era
posibil să existe. Îşi pierduse cunoştinţa, iar când
îşi venise în simţiri, picioarele îi erau terci şi
parcă nici nu mai erau ale lui. Nici capul nu mai
era al lui, dar iată-l întins pe o targă, aşteptând
să-l ia sanitarii, înconjurat de morţi şi de
muribunzi. Deasupra, cerul se albise, o forfotă de
lumină şi dogoare. Ţipete. Sânge peste tot. Două 
ceasuri a zăcut acolo şi, de fiecare dată când se
auzeau mortierele, nu se putea abţine – începea
să se roage. Nici măcar nu ştia de unde-i veneau
cuvintele, pentru că el nu se ruga niciodată.
Era plin de sânge, căscat spre cer, iar cerul
era căscat spre moarte. Deodată a văzut arma,
revolverul unui ofiţer foarte aproape de piciorul
lui. Tare ar fi vrut să ajungă la el. Toată lumea
murea, ceea ce era mult mai normal şi mai firesc
decât durerea asta. Căscarea asta hidoasă. Şi-a
închipuit că se întinde după revolver. S-a mai
întins o dată, în van. Apoi au venit sanitarii şi l-au
dus de-acolo viu.
Întotdeauna se considerase curajos, dar nu
avusese ocazia să afle dacă într-adevăr era,
atunci, în noaptea bombardamentului. Nici acum
nu se putea spune că aflase. În toamnă, îşi
promisese că are s-o facă, dacă situaţia cu Pfife
nu se rezolva până de Crăciun, şi uite că nu se
rezolvase, iar el tot n-o făcuse. Îşi spusese atunci
că asta se întâmpla din cauză că o iubea prea
mult şi o iubea şi pe Hadley, şi n-ar fi vrut să le
facă să sufere nici pe una, nici pe alta – dar
oricum sufereau cu toţii îngrozitor.
Acum se făcuse vară şi situaţia devenise fară 
ieşire. Nu-şi putea imagina cum ar fi fost viaţa
fară Hadley şi nici nu-şi dorea aşa ceva, dar Pfife
se încolăcea tot mai strâns în jurul inimii lui.
Pomenise cuvântul „căsătorie” şi vorbea din ce în
ce mai serios.
El le voia pe amândouă, dar nu le puteai avea
pe toate, iar dragostea nu-l mai ajuta acum.
Nimic nu-l putea ajuta în afară de curaj, dar,
oricum, ce însemna curajul? Să pui mâna pe pistol
sau să înduri suferinţa, tremurul şi frica nebună?
Nu se putea lămuri, dar, după acea primă armă,
pusese mâna pe multe altele. Când urma să
sosească momentul, ştia că avea să aleagă arma
şi că va trebui pur şi simplu să apese pe trăgaci cu
un deget de la picior. Nu voia s-o facă, dar dacă
situaţia degenera rău – dacă degenera foarte rău
–, atunci sinuciderea era întotdeauna permisă.
Trebuia să fie.
41
Un drum alb tăia marginea falezei, pe lângă
Golfe-Juan. Puteai să mergi cu bicicleta pe acolo
vreo zece, cincisprezece, douăzeci şi cinci de
kilometri, privind la ambarcaţiunile 
strălucitoare de pe chei, la plajele pline de
stânci, la plajele pline de pietre şi, pe alocuri, la
câte un banc de nisip care părea incredibil de
fin. Oameni veniţi la plajă moţăiau sub umbrele
vesele, cu dungi albe şi roşii, care păreau ieşite
dintr-un tablou. Totul părea ieşit dintr-un
tablou, pescarii cu şepci negre, lansându-şi
plasele la apă, meterezele de piatră care fereau
Antibes de capriciile vremii şi acoperişurile
satului, îngrămădite unul peste altul în pâlcuri
de terase.
După micul dejun, ieşeam deseori cu Pauline
să ne plimbăm cu bicicletele, în timp ce Ernest
lucra. Nu fusese ideea mea, dar, la urma urmei,
eram în paradis şi trebuia să ne găsim o
ocupaţie. Contractul de închiriere pentru Villa
Paquita s-a încheiat la începutul lui iunie, aşa că
ne-am luat două camere la Hotel de la Pinede, în
Juan-les-Pins. Bumby şi Marie Cocotte stăteau în
apropiere, într-un mic bungalou înconjurat de
pini. Tratamentul împotriva tusei convulsive
începuse în sfârşit să aibă efect şi el se simţea tot
mai bine de la o zi la alta. Îşi recăpătase culoarea
obrajilor, dormea bine şi nu ne mai temeam
aproape deloc pentru el. Carantina se terminase, 
dar în timpul zilei stăteam totuşi între noi,
creând o insulă numai a noastră, în timp ce la
doar câţiva kilometri, la Villa America, în celălalt
capăt al peninsulei, soţii Murphy, Fitzgerald şi
MacLeish îşi vedeau de ale lor, bând sherry cu
biscuiţi la zece şi jumătate pe ceas, apoi vin
Tavel cu caviar şi tartine la unu şi jumătate şi
jucând bridge la o masă superbă, decorată cu un
mozaic albastru cu verde, instalată pe plajă în
acest scop. Pe tăblia mesei era înfăţişată o sirenă
cu păr unduios. Era cocoţată pe o stâncă şi
privea cu ochii pierduţi în zare. Toată lumea de
la Villa America îndrăgea sirena, pentru că părea
să simbolizeze ceva. Le plăcea sirena aşa cum le
plăceau sherry-ul, tartinele şi fiecare clipă a
fiecărui ritual care se încârliga în jurul lor ca
arcurile unui ceasornic.
Aveam şi noi ritualurile noastre la Hôtel de la
Pinède. Luam micul dejun târziu, după care
Ernest se apuca de lucru într-o cămăruţă care
dădea pe terasă, în timp ce Pauline şi cu mine ne
plimbam cu bicicletele, înotam sau ne bronzam
pe mica noastră plajă, împreună cu Bumby.
După masa de prânz ne făceam siesta, apoi ne
spălam şi ne schimbam pentru cocteil, pe care-l 
luam ori la Villa America, într-una dintre
grădinile terasate, ori la cazinoul din oraş, şi
nimeni nu ridica nici măcar dintr-o sprânceană
în prezenţa noastră şi nu spunea nimic care să
fie de prost gust, pentru că ăsta era contractul.
Oricine ne-ar fi privit, aproape din orice
unghi, ar fi crezut că Pauline şi cu mine eram
prietene. Poate că până şi ea credea asta.
Niciodată n-am reuşit să-mi dau seama. În orice
caz, făcea eforturi mari ca să-şi păstreze buna
dispoziţie, inventând drumuri până-n sat pentru
noi amândouă, după smochine de-abia culese
sau după delicioase sardine la conservă.
— Ia să guşti din măslina asta, spunea ea, sau
putea fi orice altceva – cafea tare, pateuri sau un
gem bun. Divin.
Cred că am auzit-o spunând „divin” cam de o
mie de ori în vara aia, până mi-a venit să urlu. Nam
urlat, totuşi, iar ăsta a fost unul dintre
lucrurile pe care am ajuns să le regret.
Aveam două camere la hotel, amândouă cu
pat dublu, un birou masiv şi ferestre cu obloane,
care dădeau spre ţărm. Eu stăteam cu Ernest
într-una din ele, iar Pauline stătea în cealaltă –
cel puţin aşa a fost la început. Timp de o 
săptămână sau zece zile, după ce mă întorceam
cu Pauline de la înot sau de la o plimbare cu
bicicleta, ea se scuza că merge să se schimbe
pentru prânz, dar de fapt se ducea în camera de
lucru a lui Ernest, traversând hotelul până la o a
doua intrare nemarcată, care putea trece drept o
debara pentru mături. Probabil că erau înţeleşi
să bată la uşă într-un anume fel. Îmi imaginam
asta şi multe altele, chiar dacă îmi provocam
astfel o senzaţie fizică de rău. După aproximativ
o oră, când ea cobora pentru masa de prânz, era
întotdeauna abia ieşită din duş şi îmbrăcată
impecabil. Se aşeza la masă, zâmbind, şi începea
să laude deşănţat mâncarea sau activităţile zilei.
Totul era atât de controlat şi de discret, încât mă
întrebam dacă nu cumva avea o oarecare
satisfacţie în a-şi juca rolul, ca şi cum în mintea
ei s-ar fi derulat un film, iar ea ar fi fost o mare
actriţă, care niciodată nu încurca replica.
Eu nu eram nici pe departe la fel de abilă. Mi
se întâmpla tot mai des să nu-mi găsesc
cuvintele şi nu voiam să-i ascult vorbind nici pe
alţii. Conversaţiile lor mi se păreau false şi goale.
Preferam să privesc marea, care tăcea şi nu te
făcea niciodată să te simţi singur. Vedeam de pe 
bicicletă vapoarele mişcându-se pe unduirea
albastră a valurilor, sau mă concentram asupra
arbuştilor de un verde intens care creşteau pe
lângă metereze cu o tenacitate extraordinară.
Cumva reuşeau să rămână pe loc, oricât le-ar fi
atacat vântul sau valurile, neclintiţi asemenea
muşchiului negru de pe stâncile de dedesubt.
Într-o dimineaţă, după o furtună turbată care
durase ore în şir în timpul nopţii, Pauline era
chitită să-mi arate toate semnele distrugerii –
şalupe răsturnate şi crengi de pin căzute,
umbrele împrăştiate alandala pe plajă. Am
încercat să scap de flecăreala ei pedalând mai
repede până când n-am mai auzit decât şuierul
vitezei şi torsul roţilor mele pe şosea. Dar ea navea
de gând să se lase descurajată.
— Am tot încercat să-l conving pe Tobă să
meargă în toamnă în State. Ştii că ai mei au ceva
pământ în Arkansas. Acolo, viaţa e atât de
ieftină, că aţi economisi o avere.
Cât uram s-o aud spunându-i atât de firesc
pe numele de alint. Asta era limbajul nostru.
Dansul nostru.
— Nu te mai obosi, am zis. Mai degrabă şi-ar
tăia un braţ decât să se ducă acasă.
— Ba să ştii că i se pare o idee bună.
— Arkansas?
— Piggott. Sigur că e rustic, dar ţie-ţi place
rusticul.
— Îmi place viaţa noastră de aici. Ce încerci
să faci?
— Îmi pare rău. Eu nu mă gândeam decât la
voi. Dacă rămâneţi la Paris, curând o să vi se
termine banii, mai mult ca sigur.
El ar trebui să înceapă un al doilea roman şi
asta să fie singura lui grijă. În Piggott ţi-ai
permite lucruri drăguţe. Sunt sigură că e
important pentru tine.
— Nu, am răspuns. Nu e.
Cât ne-am mai plimbat, m-am luptat nu doar
cu lacrimile, ci şi cu perplexitatea. Dar nu voiam
ca Pauline să mă vadă, aşa că i-am luat-o mult
înainte, pedalând tot mai repede. Unele viraje
erau periculoase. Dacă mi-aş fi pierdut echilibrul
o clipă doar, poate că m-aş fi prăvălit în hăul
stâncos, pe bolovanii zimţaţi de dedesubt. Mă
mai clătinam din când în când, dar am ţinut-o tot
înainte şi mă stăpânea un soi de euforie
colţuroasă la ideea că aveam să mă întorc şi să-i
cer socoteală lui Ernest. Inima îmi era inundată 
de adrenalină, iar mintea îmi zbura. Ce-o să
spun? Ce putea el să spună în apărarea lui?
Când am ajuns la hotel, eram în asemenea
hal că mi-am lăsat bicicleta lăbărţată pe pietriş şi
am intrat în fugă în hotel, cu răsuflarea tăiată şi
acoperită cu o pojghiţă fină de sudoare.
Avusesem de gând să dau buzna în camera lui de
lucru, dar bineînţeles că uşa era încuiată.
— Cine e? a întrebat el când am bătut la uşă.
— Soţia ta, am spus, cu vocea îngroşată de
furie.
Când a deschis uşa, mi-a fost limpede că s-a
mirat văzându-mă acolo. Era ora Paulinei sau
aproape. Probabil că începuse s-o aştepte, din ce
în ce mai aţâţat.
— Doar nu-ţi închipui că o să accept să plec
în Arkansas, am răbufnit înainte ca el să apuce
să închidă uşa.
— Oh, a făcut el. Aveam de gând să-ţi spun în
curând. Dacă te gândeşti raţional, ai să vezi că
nu-i deloc un plan rău.
— O să locuim cu părinţii ei? am spus eu,
râzând strident.
— Nu, o să găsească ea o casă unde să stăm
cu toţii, probabil în oraş.
Aproape că nu-mi venea să-mi cred
urechilor.
— Tu vrei să trăim cu toţii grămadă.
— Păi asta facem şi acum, nu?
— Da, şi e groaznic. Mi se face rău de la
stomac când mă gândesc că faci dragoste cu ea.
— Îmi pare rău, Tatie. Dar poate şi pentru că
e o situaţie nouă şi nu ştim să facem lucrurile
cum trebuie.
— Chiar crezi că se pot face cum trebuie?
— Nu ştiu. Nu vreau să te pierd.
— Şi dacă nu sunt de acord?
— Te rog, Tatie, a zis el, cu voce joasă,
suferindă. Măcar să-ncerci. Dacă merge şi începe
să ne convină tuturor, în septembrie plecăm la
Piggott. Dacă nu, ne întoarcem la Paris.
— Numai noi doi?
— Da, a zis el, deşi am perceput o oarecare
ezitare sau lipsă de convingere în vocea lui. Nu
era sigur de nimic din toate astea.
— Cred că e o greşeală. Toată chestia.
— Poate, dar e prea târziu să dăm înapoi.
Acum contează doar ce e înainte.
— Da, am răspuns cu tristeţe şi am plecat pe
unde venisem.
În următoarele câteva zile, am început să mă
întreb dacă propunerea lui Ernest era cumva o
idee nouă, o încercare de a găsi o ieşire din
încurcătura în care ne vârâserăm, sau dacă nu
cumva asta îi fusese intenţia de la bun început.
Eram înconjuraţi de triunghiuri amoroase de ani
buni – amanţi deschişi la minte care trăiau liber,
dispuşi să ocolească toate convenţiile pentru a
căpăta ceva suficient de bun sau de riscant sau
de eliberator. Nu-mi dădeam seama ce simţea
Ernest când asista la farsele lor, însă eu una îi
găseam trişti, chinuiţi chiar. După ultimele
noastre veşti de la Pound, amanta lui, Olga
Rudge, născuse o fetiţă, dar căzuseră de acord să
n-o păstreze. Nimic din viaţa lui Pound nu era
potrivit pentru venirea unui copil şi se pare că
niciunul, nici celălalt nu voiau să aibă senzaţia că
fac un sacrificiu. Au dat copilul unei ţărănci
internate la aceeaşi maternitate ca şi Olga.
Femeia pierduse sarcina şi a primit copilul cu
mare bucurie.
Mi se părea uluitor că cineva renunţa atât de
uşor la un copil, dar surpriza mea a fost dublă
când am aflat, dintr-o altă scrisoare, că
Shakespear era însărcinată. Nu era copilul lui 
Pound; de fapt, nu pomenea absolut nimic
despre identitatea tatălui, doar că hotărâse să
păstreze copilul. Purtarea ei era în mod evident
vindicativă. Ăsta era efectul situaţiilor oribile,
sordide – te făceau să te porţi smintit, să păşeşti
peste propriile adevăruri, să-ţi calci pe inimă.
Într-o după-amiază, în timp ce Ernest şi cu
mine ne odihneam la noi în cameră, Pauline a
intrat în vârful picioarelor, fără să facă nici cel
mai mic zgomot. Eu tocmai visam că sunt
îngropată sub tone întregi de nisip. Era o
imagine a sufocării, dar, în mod ciudat, nu era un
coşmar. Simţeam nisipul cald, de consistenţa
zahărului şi, în timp ce mă strivea încetul cu
încetul, mă tot gândeam: Sunt în paradis. Eram
atât de apatică şi de năucă, încât nici nu mi-am
dat seama că Pauline intrase în cameră până
când nu s-a strecurat în aşternut, pe partea lui
Ernest de pat. După-amiezile erau caniculare şi
dormeam goi. Ştiam ce se întâmplă şi în acelaşi
timp nu voiam să mă trezesc îndeajuns ca s-o
simt. Corpul meu nu-mi aparţinea întru totul.
Nimeni n-a vorbit şi nici n-a scos vreun sunet
care să mă trezească din transă. Patul e nisip,
îmi spuneam. Cearşafurile erau nisip. Eram încă 
în vis.
42
De dimineaţă, când soarele s-a furişat printre
şipcile obloanelor clasice, scăldându-mi faţa, am
înţeles că, îmi convenea sau nu, se făcuse zi, şi
am deschis ochii. Un vânticel legăna perdelele
crem de pânză. Lumina cădea în fâşii lunguieţe
pe podeaua din lemn închis la culoare, iar eu am
căscat, m-am întins şi am dat la o parte
cearşafurile. În faţa patului era o oglindă înaltă
şi m-am văzut reflectată în ea, cât se poate de
bronzată, de puternică şi de vânjoasă după atâta
înot şi mers cu bicicleta. Părul mi se decolorase
de la soare până când nu-i mai rămăseseră decât
uşoare reflexe roşietice, ochii îmi erau limpezi şi
luminoşi şi arătam foarte bine. Deja nu mă mai
miram de asta – cum de puteam să arăt
puternică şi sănătoasă, când de fapt simţeam că
mor.
La noi la hotel aveam din toate câte trei – trei
tăvi pentru micul dejun, trei halate flauşate, trei
costume de baie ude la uscat. Pe aleea cu pietriş
de pe latura hotelului expusă vântului, trei 
biciclete stăteau împiedicate. Dacă priveai
bicicletele dintr-o parte, păreau foarte solide, ca
şi cum ar fi fost sculptate, cu lumina după-
amiezii scânteind curat pe ghidoanele lor de
crom – una, două, trei, aşezate în şir. Dacă le
priveai din cealaltă parte, îţi dădeai seama cât de
fragilă era fiecare piedică sub greutatea cadrului
masiv, şi cât de uşor ar fi putut cădea ca piesele
de domino, ca scheletele de elefanţi sau ca
dragostea însăşi. Dar mi-am păstrat pentru mine
observaţia asta, pentru că era tot parte a
înţelegerii nescrise dintre noi. Totul putea să se
facă praf şi pulbere pe dinăuntru, atâta vreme
cât nu lăsai să se vadă nimic la suprafaţă şi nu
spuneai lucrurilor pe nume, cu atât mai puţin la
ora cocteilului, când toată lumea era
binedispusă şi făcea mari eforturi ca să fie aşa şi
ca să arate cât de perfectă putea fi viaţa dacă
erai norocos, aşa ca noi. Aşadar, bea un pahar, şi
încă unul, şi nu strica atmosfera.
După ce m-am spălat şi m-am îmbrăcat, am
coborât în mica grădină cu terasă şi, pe masă, la
soare, ne aştepta micul dejun. Trei oeufs au
jambon, cu mult unt şi piper, trei brioşe
aburinde, trei pahare de suc. Ernest a apărut din 
cămăruţa de lângă terasă, unde lucrase.
— Bună dimineaţa, Tatie. Arăţi foarte bine.
— Da, am zis. Şi tu la fel.
Purta pantaloni scurţi de pânză cafenii, un
pulover pescăresc în dungi albe şi negre luat din
Grâu-du-roi şi era desculţ. Eu eram îmbrăcată în
acelaşi stil, iar când Pauline a ieşit pe terasă era
proaspăt îmbăiată, cu părul ei negru pieptănat
peste cap, lăsându-i faţa liberă, şi era îmbrăcată
şi ea într-un pulover pescăresc în dungi. Arătam
cu toţii la fel când ne-am dat bună dimineaţa şi
am atacat cu lăcomie micul dejun, de parcă am fi
fost nemâncaţi de cine ştie când.
Pe plajă, soarele era deja foarte puternic şi
lumina egal totul. Nisipul părea aproape alb de
la el. Apa îi reflecta lumina orbitor.
— O să înotăm bine azi, a zis Pauline.
— Da, a zis Ernest, rupându-şi brioşa în
jumătate, astfel încât din ea s-a ridicat un abur
plăcut. Apoi o să-i zicem lui Madame să aducă
Bollinger13-ul, rece ca gheaţa, şi nişte sardine din
alea cu capere. Sună bine, nu? a zis el,
întorcându-se spre mine.

13 Vin spumant din regiunea Champagne, Franţa.
— Sună perfect.
După micul dejun, m-am dus să-i spun lui
Madame de meniul la care ne gândiserăm
pentru prânz, apoi mi-am pus câteva lucruri
într-o geantă de plajă. Mi-am luat încălţările şi
am pornit pe alee spre bungalou, unde Bumby se
juca în curte.
— Bună, ursuleţule, am zis, luându-l în braţe
ca să-i ronţăi urechile. Azi mi se pare că ai mai
crescut. Lui mami i se pare că te-ai făcut maremare.
El a primit asta cu bucurie, trăgându-şi
umerii în spate şi scoţând bărbia în afară.
— Azi-noapte n-a tuşit deloc, Madame, a zis
Marie.
— Eşti tare cuminte, nu-i aşa? El a
încuviinţat mândru din cap, iar eu am adăugat:
Atunci haide, ursuleţule, mergem să înotăm.
Pe mica plajă lunară de la celălalt capăt al
şoselei, Ernest şi Pauline aşezaseră deja păturile
şi umbrelele şi stăteau tolăniţi pe nisip ca
broaştele ţestoase, cu ochii închişi. Am făcut cu
toţii plajă, înşiraţi unul lângă altul, în timp ce
Bumby şi Marie se jucau în valuri şi făceau mici
construcţii din scoici în nisip. Când soarele a 
început să-ncingă totul prea tare, eu am intrat în
apă, care întotdeauna ţi se părea rece la primul
contact, ceea ce era minunat. Am băgat capul la
fund, apoi am ieşit la suprafaţă şi am înotat la
câteva sute de metri depărtare, unde era linişte.
Am călcat apa şi m-am lăsat legănată de valuri.
De pe creasta unui val, m-am putut uita îndărăt
spre plajă şi i-am văzut, mici şi perfecţi, pe soţul,
copilul meu şi femeia care căpătase acum pentru
noi mai multă greutate decât puteam duce. De la
distanţa asta, păreau cu toţii egali şi senini şi nui
puteam auzi sau simţi. Ajunsă jos, în scobitura
valului, nu mai vedeam decât cerul, locul acela
alb şi înalt care nu părea să se schimbe prea
mult, oricât am fi suferit noi.
Ca un soi de experiment, n-am mai înotat şi
mi-am lăsat braţele şi picioarele să cadă, mi-am
dat drumul cu toată greutatea cât de adânc am
putut. Ţineam ochii deschişi în timp ce mă
scufundam şi priveam în sus către suprafaţă.
Plămânii au început mai întâi să mă furnice, apoi
să ardă, ca şi cum aş fi înghiţit o bucăţică dintrun
vulcan.
Ştiam că, dacă rămân acolo şi las apa să
pătrundă în mine, să mă pătrundă prin toate 
intrările, unele lucruri ar fi fost mai uşoare. N-aş
mai fi fost nevoită să stau şi să mă uit cum viaţa
mea dispare, bob cu bob, cum se duce de la mine
la Pauline.
Micul vulcan din mine ardea, apoi s-a produs
un declic şi mi-am dat seama că, deşi nu mai
voiam să trăiesc aşa, nici nu voiam să mor. Am
închis ochii şi am înotat cu putere spre
suprafaţă.
Când m-am întors pe plajă, Pauline s-a
ridicat să mă întâmpine.
— Hai să încercăm să plonjăm, vrei?
— Nu cred că o să-mi iasă prea bine.
— Te învăţ eu. Azi o să fiu instructoarea ta
de sărituri, iar Hem o să se uite şi o să-ţi dea
note.
— Asta nu, te rog, am zis, încercând să
glumesc.
— Atunci mai întâi ne antrenăm. Ea s-a
întors şi a luat-o înainte pe mica potecă de lângă
plajă, unde stâncile brune alcătuiau mormane
tot mai înalte. Erau foarte întunecate şi pline de
crăpături şi păreau modelate din lut de mâinile
vreunui zeu, apoi lăsate să se usuce la soare
timp de milenii. Stâncile ardeau sub picioarele 
noastre goale şi ne-am căţărat repede pe ele
până când am ajuns aproape de vârf.
Pauline a privit peste margine, cântărind din
ochi valurile care se înălţau şi coborau la trei
metri şi jumătate dedesubt.
— Când auzi ca un forfotit, atunci sari, a zis
ea. Apoi s-a îndreptat de spate şi şi-a ridicat
braţele cu multă graţie deasupra capului şi
gâtului ei lung. A aşteptat, apoi, odată cu şopotul
dantelat al valurilor, şi-a luat elan împingând din
picioarele ei subţiri şi s-a desprins, plutind în
gol, apoi repezindu-se în jos, foarte înaltă şi
dreaptă. Apa s-a închis peste locul unde căzuse
ea şi nu s-a mai văzut nimic, numai apă, ca pielea
netedă a unei tobe. Apoi am văzut-o cum iese la
suprafaţă, dându-şi părul pe spate şi strângând
din ochi.
— Bun, acum, a strigat ea în sus. E rândul
tău.
— Pare prea uşor ca să fie uşor, am strigat
drept răspuns, iar ea a râs.
Ernest intrase în apă şi pornise înot, ocolind
micuţa cornişă de stânci până la Pauline, care
plutea pe apă, aşteptându-mă.
— Hai să te vedem atunci, a zis el, 
legănându-şi braţele înainte şi înapoi în timp ce
călca apa.
— Fără note şi fără critici, că nu mai sar
deloc, am zis.
— Nu vrei să-ţi iasă bine? a zis Ernest, cu
ochii îngustaţi.
— Să-ţi spun drept, nu. Dacă o să reuşesc
măcar să nu mă fac praf şi pulbere pe stânci, o să
fiu destul de mulţumită.
— Cum vrei tu, atunci.
M-am dus la margine, simţind cum mă arde
piatra sub degetele de la picioare. Am închis
ochii.
— Trebuie să ţii braţele drepte, să-ţi atingă
urechile, a zis Pauline.
— Fără critici, am zis. M-am îndreptat de
spate, apoi mi-am arcuit braţele deasupra
capului. Am pândit să se audă forfotitul, dar
când l-am auzit m-am pomenit că nu mă pot
mişca. Încremenisem acolo.
— Haide odată, că ai pierdut momentul, a zis
Ernest.
Nu i-am răspuns, n-am deschis ochii şi a
urmat un moment de vertij perfect, când am
auzit iarăşi forfotitul valurilor şi m-am simţit 
parte din ele, învolburându-mă odată cu ele şi
totuşi rămânând pe loc, purtată şi înghiţită de
mare şi de univers, dar totodată foarte, foarte
singură. Când în sfârşit m-am uitat în jos, în faţa
mea erau două capete ude în valurile domoale.
Păreau jucăuşi şi naturali acolo, ca focile, şi
brusc mi-am dat seama că n-aveam să sar, şi
asta nu pentru că m-aş fi temut sau pentru că
mi-ar fi fost jenă.
N-aveam să sar pentru că nu voiam să fiu cu
ei. M-am întors şi am coborât de pe stânci încet,
neteatral, simţind pietrele sub tălpi, netede şi
încinse.
— Hadley, a strigat Ernest în urma mea, dar
eu am continuat să merg până am ieşit de pe
plajă, apoi am luat-o pe alee spre hotel. Pe când
am ajuns la hotel, m-am curăţat de nisip la duş şi
m-am băgat în pat aşa udă cum eram, foarte
curată şi obosită. Cearşaful era alb şi băţos şi
mirosea a sare când mi-am vârât faţa în el. Când
închideam ochii, mi-am pus dorinţa să mă
trezesc la fel de puternică şi de limpede la minte
cum mă simţeam atunci.
Mult mai târziu, când m-am trezit, mi-am dat
seama că Ernest nu venise deloc în cameră să-şi 
facă siesta şi că, probabil, se dusese la Pauline în
odaie. Era prima oară când se ducea la ea în
plină zi. Madame şi Monsieur, proprietarii
hotelului, aveau să afle şi urma să ştie toată
lumea. Acum, că totul era pe faţă, nu se mai
putea reveni la ce fusese înainte. Bine atunci, miam
zis. Poate că e mai bine aşa.
Exact în acel moment, uşa camerei s-a
deschis şi a intrat Ernest. Pauline era în spatele
lui şi au păşit împreună înăuntru.
— Am fost tare îngrijoraţi pentru tine, a zis
Pauline.
— N-ai mâncat deloc de prânz. Simţi că ai
febră? a întrebat Ernest. S-a apropiat şi s-a
aşezat lângă mine, pe pat, apoi Pauline s-a aşezat
în cealaltă parte, şi amândoi se uitau la mine ca
şi cum ar fi fost părinţii mei. Totul era atât de
ciudat, absurd chiar, încât m-a pufnit râsul.
— Ce e de râs? a zis Pauline.
— Absolut nimic, am răspuns, continuând să
zâmbesc.
— Uneori poate fi foarte misterioasă, nu-i
aşa? a zis Pauline către Ernest.
— De obicei nu e, a zis Ernest. Dar acum e. La
ce te gândeşti, mâţo? Te simţi bine?
— Poate că nu, am răspuns. Cred că o să stau
în seara asta să mă odihnesc. Vă supăraţi?
Pauline părea muncită de gânduri şi mi-am
dat seama că-şi făcea cu adevărat griji pentru
mine şi că, din motive obscure, poate pentru că
solida ei educaţie catolică îi impunea să se arate
mărinimoasă în cele mai bizare împrejurări, era
important pentru ea ca eu să mă simt bine, să-i
fiu prietenă şi să aprob toată povestea asta. Să
aprob faptul că-mi lua soţul.
— Vă rog să mă lăsaţi, am zis către amândoi.
Ochii li s-au întâlnit pe deasupra mea. Serios. Vă
rog.
— Dă-mi voie să-i spun lui Madame să-ţi
aducă ceva de mâncare, a zis Ernest. O să-ţi vină
rău dacă nu mănânci.
— Bine. Puţin îmi pasă.
— Lasă-mă pe mine să mă duc. E plăcerea
mea, a zis Pauline şi a ieşit să vadă de mâncare,
ca o nevastă.
— Ei, atunci s-a preluat ştafeta, am zis când
uşa s-a închis în urma ei.
— Ce?
— De-acum le poate face ea pe toate. O să
ştie ea să-ţi poarte de grijă.
— Nu eşti în apele tale. Odihneşte-te puţin.
— Aşa e, nu sunt în apele mele. Mă omorâţi
cu zile, şi tu, şi ea.
A lăsat privirea în jos, către cearşaf.
— Nici pentru mine nu-i uşor.
— Ştiu. Suntem o adunătură jalnică şi
sordidă, toţi trei. Dacă nu avem grijă, n-o să
scăpăm niciunul din chestia asta decât cu
ditamai hălcile lipsă.
— Şi eu am zis la fel. Tu ce vrei? Ce te-ar
ajuta?
— Eu cred că-i prea târziu, nu crezi? M-am
uitat spre fereastră, unde lumina scădea cu
repeziciune. Ar cam trebui s-o luaţi din loc, că o
să pierdeţi cocteilurile cu familia Murphy.
— Puţin îmi pasă.
— Ba totuşi îţi pasă, cum îi pasă şi ei. Du-te
acum. În noaptea asta o să fie ea soţia.
— Nu suport să te aud vorbind aşa. Îmi dă
senzaţia că am stricat tot.
— Chiar am stricat, Tatie, am zis cu tristeţe şi
am închis ochii.
43
Mi-ar plăcea să spun că totul s-a terminat
acolo; că ceea ce am înţeles limpede în acea
după-amiază ne-a silit să renunţăm cu totul la
aranjamentul de până atunci. Într-adevăr, ne
chinuiam de moarte, dar ceva ne-a făcut pe
fiecare în parte s-o lungim aşa cu săptămânile, la
fel cum trupul unui animal continuă să se zbată
chiar şi după ce a rămas fără cap.
Săptămâna următoare a început fiesta din
Pamplona. La începutul acelei veri ne
înţeleseserăm să-i luăm cu noi pe Gerald şi Sara
Murphy şi ne-am ţinut de planul iniţial, în timp
ce Bumby a plecat pentru câteva săptămâni în
Bretania cu Marie Cocotte, după ce tuşea i se
uscase şi îi trecuse de tot.
În acel an ne-am cazat la Hotel Quintana, în
camere care se aflau chiar vizavi de cele ale
toreadorilor. În fiecare după-amiază stăteam în
cele mai bune locuri de lângă arenă, pe
cheltuiala lui Gerald. În fiecare seară ne adunam
la aceeaşi masă de la Café Iruna, pe scaune din
răchită închisă la culoare şi beam până la
amorţire. Ernest rămăsese un mare aficionado14,

14 Amator, pasionat (sp.).
ca întotdeauna, şi s-a ocupat de instruirea lui
Gerald şi a Paulinei aşa cum se ocupase de a
mea, de a lui Duff, a lui Bill Smith, Harold Loeb,
Mike Strater şi a oricui stătea să-l asculte. Gerald
voia să înveţe la modul serios despre coride.
Ernest l-a dus la seara amatorilor şi au intrat
amândoi în arenă să-şi testeze curajul în faţa
taurilor tineri, Ernest cu mâinile goale de
această dată, iar Gerald ţinând strâns de
balonzaidul lui, cu încheieturile degetelor albe.
Când un taur s-a repezit la Gerald cu toată
viteza, el a reuşit să-l abată din drum în ultima
clipă, răsucind balonzaidul într-o parte.
— Aia a fost o veronică perfectă, bătrâne, i-a
spus Ernest lui Gerald mai târziu, la Iruna, dar
Gerald ştia că nu era îndeajuns de tare şi de
puternic ca bărbat ca să se măsoare cu Ernest.
Nu-l credea şi nu s-a lăsat lăudat.
— Îţi promit că la anul o să-mi iasă mai bine,
tati, a zis el. E important pentru mine să-mi iasă
cu adevărat bine.
I-am zâmbit lui Gerald peste masă, pentru că
eu nu mai făcusem nimic nici bine, nici adevărat
de luni întregi. Eram tristă până-n măduva
oaselor, ca şi Ernest, iar Pauline, care stătea în 
faţa noastră la masă, părea gata să izbucnească
în lacrimi din clipă-n clipă. Nu eram niciunul în
apele noastre. Nu trăiam niciunul după
standardele noastre.
La sfârşitul acelei săptămâni haotice, Pauline
a luat trenul spre Bayonne cu soţii Murphy. Se
întorcea la Paris, la serviciu. Noi am plecat spre
San Sebastian, pentru că ăsta fusese planul de la
bun început. Dar, la un moment dat, mi-am dat
seama că planurile n-aveau să mai ţină. Temelia
se putea surpa oricând.
În San Sebastian, fară Pauline, a fost o
oarecare acalmie, dar asta însemna de fapt că ne
puteam ciondăni mai în voie, fără să fim
întrerupţi. Nu ne spuneam nimic nou unul altuia,
dar vechiul material era încă eficace dacă-l
foloseam destul de gălăgios şi de urât.
— E o curvă, îi spuneam eu. Iar tu eşti un laş
şi-un egoist.
— Nu mă iubeşti. Tu nu iubeşti nimic,
spunea el.
— Vă urăsc pe amândoi.
— Ce vrei de la mine?
— Nimic, răspundeam. Vreau să mori.
Ne făceam de râs în baruri şi taxiuri. Nu 
puteam dormi decât dacă beam peste măsură,
dar, dacă exageram cu băutura, atunci nu mai
dormeam deloc, ci zăceam pur şi simplu unul
lângă altul, cu ochii uscaţi şi roşii de la plâns, cu
gâtlejul încleiat.
Pauline a continuat să scrie în fiecare zi şi-i
simţeam vocea ca pe o viespe în ureche: Mi-e un
dor nebun de adoraţii mei. Te rog să-mi scrii,
Hadley. Sunt sigură că putem avea grijă unii de
alţii şi putem fi fericiţi. Uite, ştiu eu sigur că e aşa.
— N-o putem ţine aşa, nu? a zis Ernest, luând
în mână una dintre scrisorile Paulinei, apoi
lăsând-o iar jos. Crezi că putem?
— Sper că nu.
— Lumea s-a dus dracului pe toate planurile.
— Da, am zis.
— Îţi construieşti viaţa cu cineva, cineva pe
care-l iubeşti, şi-ţi închipui că e de-ajuns. Dar
niciodată nu e de-ajuns, nu-i aşa?
— N-aş putea să-ţi spun. Nu mai ştiu nimic
despre dragoste. Nu vreau decât să nu mai simt
nimic o vreme. Oare se poate?
— Pentru asta s-a inventat whisky-ul.
— Atunci nu-şi face treaba, am zis. Mă doare
peste tot.
— Hai să mergem acasă.
— Da, e momentul. Dar nu împreună. Asta sa
dus.
— Ştiu că s-a dus, a zis el.
Ne-am uitat unul la altul, fiecare într-un colţ
al camerei, am văzut limpede totul şi multă
vreme n-am mai putut spune nimic.
Întorcându-ne la Paris, ne-am oprit peste
noapte la Villa America, dar deja nu mai
încercam să păcălim pe nimeni, nici măcar pe
noi înşine. Pe plajă, la un cocteil, i-am anunţat pe
Gerald şi pe Sara că ne despărţeam.
— Nu se poate, a zis Gerald.
— Ba se poate. Şi chiar aşa este, a zis Ernest,
golindu-şi paharul. Dar tu toarnă acolo, nu te
opri.
Sara mi-a aruncat o privire afectuoasă – cât
putea ea de afectuoasă –, apoi s-a ridicat să mai
pregătească nişte martini în shaker.
— Cum o să faceţi? Unde o să locuiţi? a
întrebat Gerald.
— Încă n-am lămurit chestia asta, am
răspuns. Totul e foarte nou.
Gerald a privit gânditor marea timp de 
câteva minute, apoi i-a spus lui Ernest:
— Am eu garsoniera aia, ştii tu, pe rue
Froideveaux. Ţi-o dau, dacă vrei. Cât timp ai
nevoie.
— Foarte frumos din partea ta.
— Prietenul la nevoie se cunoaşte, nu?
Sara s-a întors cu Don Stewart şi Beatrice
Ames, drăgălaşa şi proaspăta lui soţie, după ea.
Îşi petreceau luna de miere la un hotel din oraş.
— Donald, am spus eu, îmbrăţişându-l cu
căldură, dar el era palid la faţă şi părea tulburat,
ca şi Beatrice. Era clar că Sara le dăduse discret
vestea, când veneau spre plajă. Se mişcase foarte
prompt.
Au mai fost aduse scaune în jurul măsuţei
mozaicate de pe nisip şi am băut cu toţii
zdravăn, uitându-ne cum se lasă înserarea.
— Recunosc, credeam că voi doi sunteţi
indestructibili, a zis Donald.
— Ştiu, a zis Gerald. S-a întors spre Sara. Nu
ziceam eu mereu că nimeni nu se pricepe mai
bine la căsătorie ca Hemingway? Că păreau
conectaţi la o chestie mai înaltă?
— Ei gata, le-a retezat-o Ernest. Hai s-o
lăsăm baltă cu autopsia, vreţi? Suntem şi aşa 
destul de terminaţi.
— Hai să vorbim despre ceva vesel, am spus
eu. Povesteşte-ne despre nuntă, Donald.
Donald s-a înroşit şi s-a uitat la Beatrice. Era
o tânără foarte drăgălaşă în stilul „fetelor lui
Gibson”15, cu o frunte înaltă şi o gură roşie,
arcuită, dar pe moment s-a descumpănit.
— Nu cred că ar trebui să vorbim despre
asta, a zis ea. Pare deplasat.
— Oh, asta era problema, a zis Ernest. O să te
obişnuieşti. Buzele îi erau strânse şi uscate, iar
ochii lui aveau o expresie resemnată. Îmi
dădeam seama că totul se întâmpla prea repede
pentru el, dar ducea totuşi jocul până la capăt,
ţinându-se de gin şi de conversaţia uşoară.
Sfârşitul se anunţa de luni întregi, de când cu
sejurul la Schruns, doar că acum, că venise peste
noi, nu ştiam ce să facem cu el.
Abia a doua zi după-amiaza, când eram în
tren şi ne întorceam la Paris, adevărata grozăvie
a celor întâmplate ne-a lovit pe amândoi. Era o
zi sufocantă, cu o căldură zăpuşitoare, iar trenul
era prea plin. Împărţeam un compartiment din

15 Charles Dana Gibson, ilustrator american, celebru pentru crearea unui
model de frumuseţe feminină reprezentativ pentru începutul secolului XX.
vagonul de dormit cu o americancă care avea o
colivie lucrată într-un filigran complicat, cu un
mic canar galben înăuntru. Abia am apucat să-i
dăm bună ziua, că femeia s-a şi lansat într-o
poveste complicată cum că pasărea era cadou
pentru fiica ei, care fusese logodită cu un inginer
elveţian, înainte să se bage ea pe fir să-i
despartă.
— Mi-am dat seama imediat că trebuia să-l
trimit la plimbare, spunea femeia. Ştiţi cum sunt
elveţienii.
— Da, bineînţeles, a răspuns Ernest,
strecurând cuvintele printre buzele strânse.
Habar n-avea ce spune. Vă rog să mă scuzaţi, a
continuat el. Cred că o să mă duc după
însoţitorul de vagon. Când s-a întors, ţinea în
mână o sticlă de coniac, pe care l-am băut direct
din paharele pentru apă care ne erau la
îndemână.
Ne apropiam deja de Marsilia şi tot ce se
vedea pe geam părea foarte prăfuit şi albcenuşiu
– măslinii, fermele, zidurile din piatră
naturală şi dealurile din depărtare. Toate păreau
decolorate într-un fel straniu, iar femeia reuşea
cumva să-i dea înainte cu căsătoria şi cum spera 
ea ca fiică-sa s-o ierte. Mi-am băut coniacul, miam
mai turnat unul şi am încercat să nu aud
nimic din ce spunea. Pasărea ciripea drăgălaş,
dar m-am pomenit că nu vreau s-o aud nici pe
ea.
În sfârşit, când s-a lăsat seara, femeia a
închis ochii şi a început să sforăie, cu capul greu
bălăbănindu-i-se pe umeri. Tocmai intram în
Avignon, unde o fermă ardea pe o mirişte.
Vedeam flăcările înălţându-se dramatic pe cerul
tot mai negru şi oi alergând de colo-colo în
spatele unui gard strâmb, înnebunite şi panicate.
Probabil că vâlvătaia dăduse semne din vreme
că va izbucni, pentru că mare parte din mobilă
era împrăştiată pe câmp, la o distanţă
apreciabilă de casă, în timp ce mai mulţi oameni
se străduiau să salveze ce se putea. Am văzut o
cadă de baie roz, emailată, un balansoar şi un
cărucior de copil răsturnat într-o rână şi totul mi
s-a părut sfâşietor. Acolo era o viaţă de om,
mobile îngrămădite ca beţele de chibrit. Nu
păreau salvate, ci părăsite – în timp ce fumul se
înălţa în fuioare uriaşe.
Se făcuse aproape dimineaţă când ne-am
apropiat de Paris. Nici Ernest, nici eu nu prea 
dormiserăm peste noapte şi nu schimbaserăm
prea multe vorbe. Nu făcuserăm decât să bem şi
să ne uităm pe geam la semnele distrugerii care
păreau să nu se mai sfârşească. La periferia
oraşului, lângă Choisy-le-Roi, un fost vagon de
marfă zăcea strivit lângă şine, scoţând aburi.
— Chiar mergem înainte cu chestia asta? lam
întrebat pe Ernest.
— Nu ştiu, mergem?
În acel moment, americanca s-a trezit şi s-a
întins zgomotos, apoi a scos acoperitoarea de
catifea a coliviei, ca să deştepte canarul. Cumva
se făcuse dimineaţă şi eram acasă, deşi mi-era
greu să simt ceva. Băusem atâta coniac, încât îl
simţeam pulsându-mi în mâini, iar inima mi se
zbătea surd în piept.
Când am ajuns în gară, Ernest i-a pasat
hamalului bagajele noastre pe geam şi am
coborât amândoi pe peron. Era aproape
septembrie, iar aerul dimineţii era răcoros şi
proaspăt.
— Rue Froideveaux, numărul şaizeci şi nouă,
i-a spus Ernest şoferului de taxi, iar eu am simţit
cum mi se pune un nod în gât. Se ducea la
garsoniera lui Gerald, nu acasă, cu mine. Nu mai 
avea la ce să se întoarcă. Chiar se sfârşise totul.
— De ce nu te duci mai bine direct la Pauline
acasă? am spus eu.
— Te rog să nu începi iar. E oricum destul de
dureros.
— Ce ştii tu despre durere? E vina ta,
nenorocitule.
Nu-mi dădeam seama ce-mi iese pe gură.
Coniacul îmi încleia încă sângele şi-mi punea
gândurile în mişcare. Pe moment, ştiam doar că
nu pot rămâne singură. Respiraţia mi s-a
accelerat, iar când Ernest s-a apropiat, îngrijorat
din cauza mea, am început să-i car palme,
lovindu-l peste piept, peste umăr, peste falcă.
Impactul era ciudat, ca în vise. Mâna mea părea
elastică, la fel şi corpul lui. Atunci am început să
plâng şi nu m-am mai putut opri.
— Vă rog s-o scuzaţi pe soţia mea, i s-a
adresat Ernest şoferului, în franceză. Nu se
simte bine.
Când taxiul a oprit în sfârşit, Ernest a
coborât, a venit pe partea mea şi mi-a deschis
uşa.
— Ei, haide, a zis el. Trebuie să dormi.
L-am lăsat să mă urce scările ca pe o 
marionetă. Garsoniera avea o podea rece, de
piatră, o singură masă cu două scaune şi o
chiuvetă joasă, cu o carafa şi o etajeră. El m-a
dus până la un pat îngust, aşezat pe un
postament, şi m-a culcat în el, trăgându-mi o
pătură roşie de lână până sub bărbie. Apoi s-a
urcat lângă mine, cuprinzându-mă cu braţele şi
vârându-şi genunchii într-ai mei, îmbrăţişândumă
cât putea de strâns.
— Eşti o mâţă cuminte, mi-a şoptit el în
ceafă. Te rog să dormi acum.
Am început să tremur.
— Hai să nu facem asta. Nu pot.
— Ba poţi. Deja am făcut-o, iubire. Şi a
început să se legene cu mine cu tot înainte şi
înapoi în timp ce plângeam amândoi, iar când în
sfârşit am adormit, asta nu s-a întâmplat pentru
că m-am lăsat eu în voia somnului, ci mai
degrabă pentru că m-a doborât, ca o boală sau ca
moartea.
După câteva ore, când m-am trezit, el plecase
deja. Capul îmi era greu de la coniac şi mai
simţeam încă un val de greaţă dintr-un loc
adânc, de nepătruns. Viaţa mi se făcuse praf şi
pulbere; cum să mă adun? Cum să îndur asta? 
Am luat un cărbune de desen de pe o masă joasă
şi i-am scris, pe o hârtie dintr-un bloc de schiţe,
un bilet care suna mult mai calm şi mai adunat
decât mă simţeam sau mă credeam în stare să
mă simt: Îmi pare foarte rău pentru scena din
taxi. Mi-am ieşit din minţi, dar o să mă străduiesc
să mă port cât se poate de bine în situaţia dată.
Sigur că o să vreau să te văd, cum să nu, dar n-o
să te caut eu pe tine.
Am plecat din garsonieră, încuind uşa după
mine, şi am ieşit într-o curticică unde era o
bancă de piatră, flancată de crizanteme arămii.
De-o parte şi de alta, zidurile erau acoperite de
iederă. Asta urma să vadă Ernest de la fereastra
garsonierei – o privelişte nouă, care n-avea
absolut nimic de-a face cu mine. Am încercat să
nu las gândul ăsta sinistru să-mi macine şubreda
hotărâre în timp ce mă urcam într-un taxi care
să mă ducă la Hôtel Beauvoir, pe Avenue de
l’Observatoire. A fost primul loc care mi-a venit
în minte, pentru că era chiar peste drum de
Closerie des Lilas şi mă uitasem de o mie de ori
în sus la el, admirându-i grilajele simple şi
frumos lucrate, din fier forjat, şi ghivecele cu
muşcate. Aveam să fac eu cumva să trec şi peste 
asta. Aveam să închiriez două camere, una
pentru mine şi una pentru Bumby. Marie
Cocotte urma să-l aducă înapoi din Bretania
într-o săptămână şi aveam să-i scriu să-l aducă
acolo. Puteam să mâncăm în fiecare dimineaţă la
Lilas. Acolo urma să se vadă des cu taică-său şi
cu alţi prieteni şi totul avea să fie foarte familiar,
ceea ce era important acum.
În timp ce taxiul înainta cu greu prin
aglomeraţie, am închis ochii şi am încercat să nu
mă gândesc la nimic în afară de cafeaua cu frişcă
pe care aveam s-o beau cât de curând. Aveam să
întind cât mai mult de ea, apoi să trec la
următorul pas, oricare ar fi fost acela. Toate
lucrurile mele erau la fabrica de cherestea şi
trebuia să mă ocup de ele. Aveam de gând să-l
rog pe Ernest să mi le aducă sau să trimită pe
cineva, pentru că eu ştiam că acolo nu mă mai
pot întoarce. Nu voiam. Nu m-am întors. Nu mam
mai întors niciodată.
44
Ernest îmi spusese la un moment dat că
„paradis” vine dintr-un cuvânt persan care 
înseamnă „grădină împrejmuită de ziduri”. Miam
dat seama atunci că el înţelegea cât erau de
necesare promisiunile reciproce pentru fericirea
noastră. Nu te puteai bucura cu adevărat de
libertate decât dacă ştiai unde sunt zidurile şi te
îngrijeai de ele. Găseam reazem în ziduri pentru
că existau; existau pentru că găseam reazem în
ele. Când a apărut Pauline, totul a început să se
surpe. Acum nimic nu mi se mai părea
permanent, în afară de ceea ce trecuse deja, ceea
ce făcuserăm şi trăiserăm împreună.
I-am spus toate astea lui Don Stewart într-o
seară, la Deux Magots. El şi Beatrice se
întorseseră la Paris, iar el mă căutase, îngrijorat
din cauza mea şi mâhnit din cauza despărţirii.
— Nu suport să fiu morbidă, am zis eu, dar
săptămâna viitoare împlinim cinci ani de
căsnicie. Sau am fi împlinit. Şi-a ales cel mai
prost moment posibil.
— Ai putea să lupţi pentru el, să ştii.
— E mult prea târziu pentru asta. Pauline îl
presează să ceară divorţul.
— Chiar şi aşa, dacă acum nu faci nimic, mai
târziu ce-ai să mai poţi face?
Am ridicat din umeri şi m-am uitat pe 
fereastră, unde o femeie foarte frumoasă,
îmbrăcată în Chanel, aştepta pe cineva sau ceva
la colţul străzii. Era un dreptunghi negru,
subţire, cu o pălărie cât un nasture, şi nu părea
deloc fragilă.
— Nu ştiu dacă sunt, practic, în stare să
concurez.
— De ce să concurezi tu? Tu eşti soţia. El îţi
aparţine de drept.
— Oamenii nu-şi aparţin unul altuia decât
atâta vreme cât cred amândoi în asta. El nu mai
crede.
— Poate că e doar îngrozitor de confuz.
M-a condus înapoi la hotel şi m-a sărutat cu
delicateţe pe obraz, iar asta mi-a adus aminte de
acea vară periculoasă din Pamplona, cu Duff, Pat
şi Harold, când totul a explodat şi a ieşit urât.
Dar chiar şi atunci tot mai erau mici
străfulgerări de fericire.
— Întotdeauna ai fost drăguţ cu mine, Don,
am zis. Asta atârnă mai greu decât crezi.
— Dacă vrei, uită ce-am zis la cafenea.
Departe de mine să te învăţ ce să faci cu căsnicia
ta. Ce dracu’, eu de-abia m-am însurat. Dar
trebuie să existe ceva. Un răspuns.
I-am urat noapte bună şi am urcat încet
scările până la etajul al treilea, unde Bumby
dormea dus, iar Marie îi împăturea hainele în
grămăjoare perfecte, cu mâinile ei foarte
pricepute. Am trimis-o acasă şi am terminat
singură de aranjat hainele, întrebându-mă ce
mai puteam face ca să dreg cât de cât lucrurile
cu Ernest. Şi ideea la care mă tot întorceam era
că, dacă Pauline n-ar fi pe-aproape şi el n-ar mai
putea s-o vadă, poate că şi-ar reveni din
năuceală şi s-ar întoarce la mine. Mă iubea încă;
asta ştiam. Dar prezenţa fizică a fetei era ca un
cântec de sirenă, iar el nu i se putea împotrivi.
A doua zi, simţindu-mă foarte sigură pe noua
mea decizie, m-am dus până la garsoniera lui
Gerald de pe rue Froideveaux, am intrat în
curticică, care arăta tot ca un câmp de bătălie, cu
membre de ipsos peste tot, şi l-am găsit pe
Ernest lucrând la măsuţa tare. Nu m-am aşezat.
N-aş fi putut.
— Vreau ca tu şi Pauline să acceptaţi să nu
vă mai vedeţi timp de o sută de zile.
El era tăcut, surprins. Categoric, reuşisem să-
i captez atenţia.
— Nu mă interesează unde se duce – n-are 
decât să ia vaporu’ spre iad, din punctul meu de
vedere –, dar trebuie să plece. N-ai voie s-o vezi
sau să-i scrii şi, dacă te ţii de treaba asta şi, după
o sută de zile, tot o să mai fii îndrăgostit de ea, îţi
acord divorţul.
— Înţeleg. Şi cum de ţi-a trăsnit prin minte
planul ăsta genial?
— Nu ştiu. De la o chestie pe care a zis-o Don
Stewart.
— Don? Da, ăsta întotdeauna ţi-a făcut
avansuri.
— Nu prea eşti în poziţia să judeci.
— Da, bine. Deci o sută de zile? După care
îmi acorzi divorţul?
— Dacă o să-l mai vrei.
— Tu ce vrei, Tatie?
— Să mă simt mai bine. Aveam ochii umezi şi
mă căzneam să-mi ţin în frâu lacrimile. I-am
întins hârtia pe care scrisesem înţelegerea şi o
semnasem.
— S-o semnezi şi tu. Vreau să fie clar, negru
pe alb.
El a primit-o cu un aer solemn.
— Sper că nu încerci să mă pedepseşti, nu?
— Nu ştiu. Deja nu mai ştiu nimic.
I-a dus hârtia Paulinei, i-a spus care era
planul şi, în mod ciudat, ea a acceptat imediat.
Bănuiesc că educaţia ei catolică foarte solidă
trezise martira din ea. S-o fi gândit că cele trei
luni pe care le ceream erau o pretenţie
rezonabilă din partea unei soţii părăsite, dar e
foarte posibil şi să fi avut impresia că încă nu
suferise destul pentru relaţia ei. Despărţirea
avea să-i facă bine din punctul ăsta de vedere.
Mi-a scris că-mi admiră decizia şi că are
încredere în ea, apoi şi-a luat concediu de la
revistă şi şi-a rezervat un loc la bordul Pennland,
care pleca spre State.
La unsprezece zile după ce ticluisem
înţelegerea, Pauline a dispărut din Paris, dacă nu
chiar cu totul din peisaj.
— Pot să-i scriu cât e încă pe vas? a întrebat
el. E voie?
— Bine, dar cele o sută de zile nu încep de
fapt decât după ce ajunge la New York.
— Eşti ca o regină, nu-i aşa? Tu faci regulile.
— Nu te-a obligat nimeni să accepţi.
— Nu, aici cred că ai dreptate.
— Nu încerc să fiu afurisită, i-am spus cu
blândeţe. Încerc să-mi salvez viaţa.
Ernest nu suporta să rămână singur,
niciodată nu suportase, dar absenţa Paulinei îl
făcea să se simtă mai rău decât singur şi foarte
vulnerabil. După doar câteva zile, a apărut la uşa
mea la ora cinei. Tocmai terminase porţia de
scris pe ziua respectivă şi avea în ochi expresia
aia pe care o avea întotdeauna când stătea prea
mult în mintea lui şi simţea nevoia să vorbească.
— Cum ai lucrat azi, Tatie? am întrebat,
invitându-l înăuntru.
— Zici că sfredelesc în granit, a răspuns el.
Ceva de băut s-o găsi pe-aici?
A intrat în sufragerie, unde Bumby mânca
pâine şi banane. S-a aşezat şi am simţit cum
răsuflăm cu toţii, chiar şi Bumby, în acel spaţiu.
Că eram pur şi simplu la aceeaşi masă.
Am adus o sticlă de vin şi am băut-o, apoi am
împărţit o cină foarte simplă.
— Scribner’s Magazine îmi dă o sută cincizeci
de dolari pentru o povestire, a zis el.
— Asta înseamnă o grămadă de bani, nu-i
aşa?
— Eu aşa zic. Dar poate ar fi mai bine ca tu să
n-o citeşti. E despre când ne-am întors amândoi 
cu trenul din Antibes, cu tipa aia cu canarul. N-o
să fie prea plăcut pentru tine.
— Bine, n-o citesc, am zis, întrebându-mă în
sinea mea dacă indusese în povestire şi ferma
din Avignon cuprinsă de flăcări şi vagoanele de
tren prăbuşite, care fumegau. Vrei să-i faci tu
baie copilului?
El şi-a suflecat mânecile şi a adus albia, apoi
s-a aşezat pe vine lângă ea, în timp ce Bumby se
juca şi stropea.
— Ce zici, mai are un pic şi nu mai intră în
albie, a zis el.
— Peste câteva săptămâni face trei ani. Ar
trebui să-i facem o petrecere, cu coifuri şi
îngheţată de căpşuni.
— Şi cu baloane, a zis Bumby. Şi cu o
maimuţică.
— Tu eşti o maimuţică, Schatz, a zis Ernest şi
l-a înfăşurat în prosopul mare.
Apoi l-am culcat, iar când am ieşit din
camera lui şi am închis uşa, Ernest era încă
aşezat la masă.
— N-aş vrea să cer voie să rămân, a zis el.
— Atunci nu cere voie, am zis. Am stins
veioza, apoi m-am dus la masă şi m-am lăsat în 
genunchi în faţa lui. Mi-a cuprins ceafa în mână
cu tandreţe, iar eu mi-am îngropat faţa în poala
lui, simţind în nări stofa aspră a pantalonilor lui
noi – pe care, fără îndoială, îi cumpărase cu
ajutorul Paulinei, ca să nu-i fie ruşine să-l
expună în faţa prietenilor ei de pe Malul Drept.
M-am vârât şi mai tare în el, apoi mi-am arcuit
degetele pe spatele pulpelor lui.
— Haide, a zis el, încercând să se ridice în
picioare, dar eu nu m-am ridicat. Poate că era
pervers din partea mea, dar voiam să-l am chiar
acolo, după regulile mele, şi să nu-i dau drumul
până nu-mi trecea senzaţia de rău şi de
fierbinţeală din stomac. Era încă soţul meu.
A doua zi dimineaţă, când m-am trezit, el
dormea lângă mine, iar aşternuturile erau calde
în jurul nostru. Mi-am lipit corpul de spatele lui,
mângâindu-i pântecul cu palmele până când s-a
trezit suficient şi am făcut iar dragoste. Pe
undeva, era ca şi cum nu s-ar fi schimbat nimic.
Corpurile noastre se cunoşteau atât de bine,
încât nu trebuia să ne gândim cum să ne
mişcăm. Dar la sfârşit, când stăteam nemişcaţi,
am simţit cum mă cuprinde o tristeţe cumplită,
pentru că-l iubeam la fel de mult ca întotdeauna. 
Suntem unul şi acelaşi, mi-am spus, dar nu era
întru totul adevărat. De-a lungul anilor, el
insistase întotdeauna că, în fond, noi doi
semănăm. Şi chiar ajunseserăm să semănăm, cu
părul scurt, feţele bronzate, rotunde şi
sănătoase. Dar, doar pentru că semănăm, asta
nu însemna că nu eram singuri, fiecare în parte.
— Asta înseamnă ceva? am întrebat, având
grijă să nu-l privesc în timp ce vorbeam.
— Orice lucru înseamnă ceva. A rămas tăcut
câteva minute, apoi a spus: Să ştii că ea se sfâşien
bucăţi.
— Ca noi toţi. Ai văzut ce faţă avea Schatz
aseară? Era aşa de fericit că eşti aici. Probabil că
e tare derutat.
— E clar că suntem cu toţii în rahat. A oftat,
s-a dat jos din pat şi a început să se îmbrace. Să
ştii că Pfife crede că e foarte înţelept din partea
ta să faci chestia asta şi să încerci să aduci ceva
lumină în haosul pe care l-am creat cu toţii, dar
şi ea, şi eu suntem la pământ din cauza asta.
— De ce-mi spui asta? Cum ar trebui să
reacţionez?
— Nu ştiu. Dar dacă nu pot să-ţi spun ţie, cui
să spun?
45
Imediat ce le vorbise soţilor Murphy despre
despărţire, Gerald devenise din cale-afară de
săritor. Oare de ce? Scosese din pălărie
garsoniera şi chiar bani. Avea acces la banca
Murphy.
— Aici nu e vorba doar despre căsătorie,
spusese Gerald când îi făcuse oferta, între patru
ochi, la un pahar. Eu nu ştiu ce m-aş face fară
Sara, dar tu eşti altfel, aşa că şi regulile sunt
altele. Tu ai putea să rămâi în istorie. Deja eşti.
Numele tău e scris acolo, pe un cartonaş, şi nu
trebuie decât s-o apuci într-o direcţie, şi nu în
cealaltă.
— Ai ceva împotriva lui Hadley?
— Absolut nimic. Cum să am? Doar că ea are
altă viteză de funcţionare. E mai prudentă.
— Iar eu va trebui să n-am nici mamă, nici
tată. Asta vrei să spui?
— Nu. Doar să fii hotărât.
— Datorită ei am ajuns aici unde sunt.
— Da, şi s-a descurcat de minune. Dar ce
urmează acum, asta e ceva nou-nouţ. Acum 
trebuie să te gândeşti la viitor. Ştiu că-ţi dai
seama de asta.
De multe ori i se păruse că Gerald îl flatează
exagerat, dar acum, că Fiesta era un capitol
încheiat şi erau atâtea de făcut, chiar avea
senzaţia că cerinţele erau mult mai mari. Nu ştia
exact care sunt, ci doar că trebuia să-şi folosească
toate resursele.
Pfife avea o sumedenie de planuri de viitor.
Organizase deja ceremonia de nuntă şi probabil
că o plănuise de la bun început. Asta era
înţelegerea ei cu Dumnezeu sau cu propria ei
conştiinţă.
— Spune-mi că mă iubeşti, îi ceruse prima
oară, când era încă în ea.
— Te iubesc. Era vânjoasă, puternică şi
interesantă în pat, opunea o rezistenţă ciudată,
cu o frenezie şi o vigoare total străine de Hadley.
— Mai mult decât o iubeşti pe ea? Vreau să
spui că da, chiar dacă nu e adevărat.
— Pe tine te iubesc mai mult.
Îl dăduse la o parte, împingându-l cu
picioarele ei lungi şi puternice, şi-l încălecase.
Mâinile ei pe pieptul lui. Ochii ei negri
sfredelindu-i pe ai lui cu înflăcărare.
— Spune-mi că ai vrea să mă fi cunoscut pe
mine prima, zisese ea, împingându-se tare în el.
— Da, zisese el.
— Acum aş fi fost soţia ta. Singura soţie.
Expresia ei era total absentă şi în acelaşi timp
înverşunată, ceea ce-l speria puţin. Poate că
fusese silită să inventeze o viaţă a lor în mintea ei,
altfel cum să fi trăit cu ea însăşi, fiind în acelaşi
timp prietenă cu Hadley? La Schruns, le privise
cum stăteau una lângă alta în faţa focului,
vorbind şi râzând. Stăteau cu picioarele
încrucişate în aceeaşi direcţie, purtau acelaşi fel
de şosete şi acelaşi fel de papuci de munte. Nu
erau surori; nu semănau deloc. De fapt, el era
singurul lucru pe care-l aveau în comun.
Dormea prost şi avea iarăşi coşmaruri.
Uneori, în liniştea din miez de noapte, se gândea
la femeile pe care le iubise. Îşi amintea cum
încerca să-i facă pe plac maică-sii, şi cât de
groaznic era. Îi spunea Mamiţu şi născocea
cântece pentru ea, iar când l-a luat cu ea la
Boston cu trenul, numai ei doi, ţinea minte cât de
mândru fusese că era cu ea în vagonul-restaurant
şi că mânca salată de crabi cu o furculiţă de
argint cu trei dinţi, şi peste tot în jur se vedeau 
numai feţe de masă şi şervete albe, discrete. Dar
la scurt timp după ce se întorseseră acasă,
apăruse alt copil, apoi încă unul şi, oricum, el era
prea mare ca să aibă o asemenea nevoie
disperată de ea. Îşi înăbuşise disperarea încet şi
deliberat, amintindu-şi cât de capricioasă şi de
critică era, sub aparenţa tandră, şi că nu se putea
baza pe ea.
Trucul ăsta n-a funcţionat întotdeauna.
Uneori, o femeie rămânea misterioasă şi
incontrolabilă, cum era Kate, alteori ţi se strecura
direct în inimă şi acolo rămânea. Hadley era cea
mai bună femeie pe care o cunoscuse, mult prea
bună pentru el. Întotdeauna crezuse asta şi
continuase s-o creadă chiar şi atunci când ea
pierduse valiza cu manuscrisele. Încercase să nu
insiste niciodată asupra acelei zile. Fusese lucrul
cel mai cumplit care i se întâmplase vreodată. Că
fusese rănit, mai treacă-meargă. Asta-i sfâşiase
corpul şi-l făcuse să înţeleagă ce însemnau frica şi
teroarea. Le purta încă în el, ca pe schijele
îngropate adânc în ţesutul muşchilor lui. Dar
munca lui, munca era totuna cu el. Când
rămăsese fară ea, se simţise complet golit, ca şi
cum ar fi fost pe punctul de a se face mic de tot şi 
de a se pierde în aer – durere şi senzaţia de nimic
în mijloc.
A continuat s-o iubească pe Hadley şi după
asta. Nu putea şi nu voia să n-o mai iubească,
poate că avea s-o iubească întotdeauna, dar ea
omorâse totuşi ceva în el. Într-o vreme se simţise
atât de ancorat, de sigur şi de ocrotit cu ea, dar
acum se întreba dacă va mai fi vreodată în stare
să se încreadă în cineva. Asta era adevărata
întrebare, şi n-avea răspuns la ea. Uneori avea
senzaţia că are-n mijloc o piatră de temelie
defectă, care ameninţă, pe nevăzute, tot întregul.
Pauline era viitorul lui. Promisese ce era de
promis şi se angajase să i se dăruiască cu totul.
Dar, în momentele de sinceritate cu el însuşi, ştia
că nici în ea nu avea încredere. Poate că partea
asta a iubirii avea să-i fie refuzată de-acum
înainte pentru totdeauna.
46
Pe la mijlocul lui octombrie, Ernest a venit la
mine cu un exemplar din Fiesta, care tocmai
fusese publicată în State. A scos-o foarte solemn
din ambalajul de hârtie maro, legat cu sfoară, şi 
mi-a întins-o cu sfială. Chiar pe pagina de gardă,
era o dedicaţie pentru mine şi Bumby. După ce
ne despărţiserăm, o schimbase şi adăugase şi
numele meu.
— O, Tatie. Chiar e o carte foarte frumoasă şi
sunt tare mândră.
— Deci îţi place dedicaţia?
— Foarte mult. E absolut perfectă.
— Bine, atunci. Măcar atât am ţinut să fac şi
eu pentru tine. Am reuşit să fac totul praf şi
acum e atâta suferinţă, în toate părţile.
— Da, am răspuns, profund mişcată. Dar ia
uite aici. Am ridicat cartea. Uite ce poţi să faci.
Pe-asta tu ai făcut-o.
— Noi suntem acolo. Viaţa noastră.
— Nu, ai fost tu de la bun început. Probabil
că ai ştiut asta în timp ce o scriai.
— Poate că da. S-a uitat la cartea din mâinile
mele, apoi s-a întors să privească pe fereastră.
M-am străduit pe cât am putut să mă rup de
vechile obiceiuri şi să-mi văd prietenii. Câteva
dintre vechile cunoştinţe s-au oferit să ajute.
Ada MacLeish a venit să mă scoată în oraş, la
cină, ca să mai uit de ale mele. Gertrude şi Alice 
m-au invitat la ceai, dar mi s-a părut o idee
proastă să reînnod acea prietenie şi să risc ca
Ernest să-şi închipuie că o preferam pe Gertrude
lui. Loialitatea era un joc riscant şi îmi era greu
să discern încotro era prudent să mă îndrept.
Kitty era într-o dilemă. Pauline era prietena ei,
dar şi eu îi eram prietenă; niciodată nu-l
înghiţise pe Ernest şi nu avusese încredere în el.
A trecut pe la mine de câteva ori, dar m-a rugat
să nu-i spun lui Ernest că ne-am văzut.
— Să nu fiu prinsă în tabăra duşmanului şi
aşa mai departe, a spus ea.
— Cum se face că eu sunt duşmanul, când ea
e amanta? Pare foarte nedrept, nu?
— Când m-am despărţit de Harold, parc-aş fi
căzut într-un pisoar, nimeni nu mai voia să ştie
de mine. O să dureze. După o vreme, lucrurile o
să se reaşeze în favoarea ta. Tu respiră adânc şi
mergi înainte, dragă.
Într-o după-amiază, credeam că Bumby
trăgea un pui de somn, dar probabil că mă
auzise cum plângeam la masa din sufragerie, cu
capul în mâini. Nu mi-am dat seama că intrase în
cameră până când l-am auzit întrebându-mă:
— Ce te supără, mami?
— O, Schatz, sunt foarte bine, am răspuns,
ştergându-mă la ochi cu puloverul.
Dar nu eram bine. Niciodată nu fusesem atât
de deprimată şi-mi venea din ce în ce mai greu
să mă adun. Era început de noiembrie şi nu
trecuseră nici şaizeci de zile din cele o sută când
l-am rugat pe Ernest să aibă grijă de Bumby, ca
să pot pleca undeva o vreme, să mă gândesc. El a
acceptat să-mi dea acest răgaz şi, în ultima clipă,
am chemat-o pe Kitty să vină cu mine. Alesesem
Chartres şi i-am spus că, fără agreabila ei
companie, n-aveam să fiu în stare să apreciez
castelele şi încântătoarele peisaje rurale, dar de
fapt mi-era frică să stau singură.
Ne-am cazat la Grand Hôtel de France puţin
după apusul soarelui şi, deşi era cam rece, Kitty
a propus să dăm o tură de lac înainte de cină.
Aerul era îngheţat şi toţi copacii păreau gravaţi
de o mână sigură.
— M-am gândit mult la jurămintele mele de
nuntă, i-am spus lui Kitty la jumătatea plimbării.
Am promis că o să-l iubesc la bine şi la rău, nu?
— Categoric, acuma e la rău. Ea s-a încruntat.
Sincer, eu una nu prea m-am împăcat cu 
jurămintele mele. Eu pun problema aşa: cum
poţi să spui cu mâna pe inimă că o să iubeşti pe
cineva şi după ce iubirea se duce? Cât despre
partea cu supunerea, ei bine, eu am refuzat s-o
spun.
— Nici eu n-am spus partea aia, dar, în mod
ciudat, am reuşit să mă ţin totuşi de ea.
— Când l-am cunoscut pe Harold, nici el nu
mai credea în căsătorie, aşa că am făcut un pact
numai al nostru. Să fim parteneri şi egali câtă
vreme lucrurile aveau să meargă bine, iar când
n-o să mai fie dragoste, să nu mai fim nici noi.
— E o idee admirabilă, dar eu nu cred că
poate fi aşa de civilizat la nimeni. La voi doi n-a
fost.
— Nu, a zis ea. În ultima vreme mi-am pus
problema că poate nu mi-e dat să am parte de
dragoste – mă refer la dragostea durabilă.
— Eu habar n-am ce mi-e dat să am. Sau să
fiu, dacă tot veni vorba.
— Poate că despărţirea asta de Ernest o să-ţi
dea ocazia să afli.
— Poate. Când am ridicat ochii, mi-am dat
seama că înconjuraserăm tot lacul în timp ce
vorbeam şi că ne aflam acum exact în punctul de 
unde plecaserăm.
După o săptămână la Chartres, mintea a
început în sfârşit să mi se limpezească. Într-o
dimineaţă, am trimis-o pe Kitty singură în
explorare şi am scris următoarele: Scumpul meu
Tatie, într-un fel te iubesc acum mai mult decât
oricând şi, deşi fiecare vede în felul său
jurămintele de căsătorie, eu una am crezut în ale
mele din tot sufletul. Sunt gata să fiu a ta pentru
totdeauna, dacă vrei să ştii, dar, dacă tu te-ai
îndrăgostit şi vrei să te însori cu altcineva, simt că
nu-mi rămâne decât să mă dau la o parte şi să te
las să faci asta. Cele o sută de zile iau sfârşit în
mod oficial. A fost o idee oribilă, de care acum mie
jenă. Spune-i Paulinei ce vrei tu. Vei putea să-l
vezi pe Bumby ori de câte ori vei dori. E al tău din
cap până-n picioare, te iubeşte şi îi e dor de tine.
Dar hai, te rog, doar să ne scriem despre divorţ, să
nu vorbim despre el. Nu mai pot să mă cert cu
tine şi nici n-o să te pot vedea prea des, pentru că
doare prea tare. Vom rămâne întotdeauna
prieteni – prieteni grijulii, iar eu o să te iubesc
până la moarte, să ştii. Rămân a ta, Mâţa.
Plângeam în hohote când am pus scrisoarea 
la poştă, dar mă simţeam mai uşurată. Mi-am
petrecut restul dimineţii privind ţintă focul din
camera mea, iar când Kitty s-a întors din
plimbarea turistică pe care o făcuse singură, eu
eram tot în pijama şi halat.
— Pari schimbată, a zis ea, iar în ochii ei era
multă compasiune. Deci i-ai pus punct?
— Încerc. Mă ajuţi tu, deschizând un Château
Margaux din ăla bun?
— Sunt sigură că şi Hem e la fel de amărât
acum, că stă şi aşteaptă decizia ta, a zis ea,
destupând vinul. Deşi nu ştiu de unde să mai
adun vreo fărâmă de milă pentru el după
afurisitul ăla de roman al lui. Cu Harold a fost
încă şi mai crud. O să-şi piardă toţi prietenii, să
ştii.
— Tot ce se poate, am răspuns. N-am înţeles
nici acum de ce a trebuit s-o scrie aşa, călcând pe
cadavre, dar trebuie să recunoşti că e o carte
strălucită.
— Zău? Tu nu apari deloc în ea. Cum poţi să
i-o ierţi?
— Cum i le iert pe toate.
— Corect, a zis ea şi am ridicat paharele în
tăcere.
După câteva zile, Kitty şi cu mine ne-am
întors la Paris, unde am primit răspunsul lui
Ernest:
Scumpa mea Hadley – nu ştiu cum să-ţi
mulţumesc pentru scrisoarea ta foarte curajoasă.
Mi-am făcut griji pentru tine şi pentru noi toţi din
cauza acestui impas îngrozitor. Am lungit
lucrurile atât de dureros pentru că nu ştiam
niciunul cum să avansăm fară să facem şi mai
mult rău. Dar, dacă divorţul e următorul pas care
se impune, atunci sunt sigur că, imediat ce-i dăm
drumul, o să ne simţim mai puternici, mai bine şi
o să ne regăsim pe noi înşine.
Mai spunea şi că ţinea să-mi cedeze tot ce
încasa din drepturile de autor pentru Fiesta, că
deja îi scrisese lui Max Perkins ca să-l anunţe, şi
încheia astfel:
Cred că eşti o mamă minunată şi că Bumby
nici că putea încăpea pe mâini mai drăgălaşe şi
mai pricepute decât ale tale.
Eşti tot ceea ce e bun, corect, frumos şi 
adevărat – şi înţeleg asta foarte limpede acum,
după cum te-ai purtat şi cum ţi-ai ascultat inima.
M-ai schimbat mai mult decât îţi închipui şi
întotdeauna vei face parte din tot ceea ce sunt. Un
lucru tot am învăţat din asta. N-ai cum să-i pierzi
de tot pe cei pe care-i iubeşti, niciodată.
Ernest
47
Pe atunci, ziceam că Parisul e minunea
minunilor, şi aşa şi era. La urma urmei, noi l-am
inventat. Noi l-am creat, cu dorurile noastre, cu
ţigările şi romul St. James; l-am plăsmuit din fum
şi conversaţii deştepte, crude, şi vai de cei care
ar fi spus că nu e al nostru. Împreună am făcut
tot, apoi l-am desfăcut iar în bucăţi.
Unii au spus că ar fi trebuit să lupt mai mult
şi mai îndârjit pentru căsnicia mea, dar, până la
urmă, să lupţi pentru o dragoste deja stinsă e ca
şi cum ai încerca să trăieşti printre ruinele unui
oraş pierdut. Pentru mine era insuportabil, aşa
că am dat înapoi – iar motivul pentru care am
reuşit să fac totul, motivul pentru care am avut
forţa, picioarele şi inima s-o fac a fost că Ernest 
apăruse în viaţa mea şi mă schimbase. El m-a
ajutat să înţeleg ce eram de fapt şi ce puteam
face. Acum, că ştiam ce pot îndura, a trebuit să
îndur pierderea lui.
În primăvara anului 1927, am plecat cu
Bumby pe mare către America, pentru o pauză
lungă şi plăcută de Paris şi de tot ceea ce ne
putea încă apăsa acolo. Am stat câteva luni la
New York, apoi am pornit într-o călătorie lungă
şi domoală cu un tren care a străbătut ţara,
lăsându-ne, într-un sfârşit, în Carmel, California.
Am închiriat o casă aproape de plajă, într-un
crâng de pini. Acolo, cerul era nesfârşit,
chiparoşii se înălţau îndoiţi de vânt, iar
strălucirea soarelui îmi dădea putere. Acolo am
aflat că Ernest şi Pauline se căsătoriseră, la
Paris, cu o ceremonie catolică discretă. El
reuşise cumva să-l convingă pe preot că era
catolic şi că, din moment ce prima lui căsătorie
fusese oficiată de un preot metodist, nu se punea
la socoteală. Am citit noutăţile astea într-o zi
noroasă de mai, o raritate, în timp ce Bumby
săpa o groapă în nisip cu lopăţica lui. Apa mării
se revărsa din toate părţile, năruind zidurile de 
nisip chiar în timp ce se clădeau. Simpla imagine
mi-a adus lacrimi în ochi, aşa că am luat
scrisoarea şi m-am dus pe malul apei. Dincolo de
brizanţi, valurile se decolorau de la gri la alb şi
orizontul era şi el alb, toate contopindu-se cu
restul. Undeva, peste întinderea de apă, Ernest şi
Pauline îşi construiau o viaţă împreună. Vremea
lui cu mine trecuse şi, deşi era încă foarte
aproape şi foarte autentică pentru mine,
frumoasă şi intensă ca un loc real de pe hartă,
era, de fapt, o altă vreme – o altă ţară.
Bumby s-a apropiat de mine şi şi-a vârât faţa
udă şi plină de sare în fusta mea.
— Facem o barcă? am întrebat.
El a încuviinţat din cap, iar eu am îndoit
scrisoarea de la Ernest, pliind şi netezind
marginile până când mi s-a părut solidă. I-am
dat-o lui Bumby, apoi am intrat împreună în
valuri şi am dat drumul bărcii. A săltat şi a
coborât, cuvinte pe apă, iar când valurile au
înghiţit-o încetul cu încetul, am apucat să plâng
doar puţin de tot şi dusă a fost.
Epilog
După vara petrecută la Carmel m-am întors
cu Bumby la Paris. Îi era tare dor de tatăl lui şi,
la drept vorbind, nici nu ştiam unde să mă duc în
altă parte.
După câteva luni, am început o idilă cu Paul
Mowrer, o veche cunoştinţă din presă a lui
Ernest. Paul era redactor de ştiri externe pentru
Chicago Daily News şi, în viaţa particulară, mai
era şi un poet talentat. Colaborase cu Ernest la
Lausanne şi ne întâlniserăm de câteva ori pe
atunci. La scurt timp după despărţirea de Ernest,
l-am întâlnit întâmplător pe Paul la un club de
tenis şi m-a invitat în oraş după meci, să bem o
bere la Café de l’Observatoire. Era interesat de
mine, ceea ce mi-a dat de înţeles cu delicateţe,
dar eu aveam nevoie de un timp de gândire. O
mare parte din mine îi aparţinea încă lui Ernest,
aşa că nu eram convinsă că o să mai fiu vreodată
capabilă să iubesc din nou. Dar Paul era
incredibil de drăguţ şi de răbdător, şi mai avea şi
nişte ochi minunat de limpezi, albaştri ca
Mediterana. Cu cât mă uitam mai mult în ei, cu
atât mai greu îmi era să mă desprind de ei. Paul
nu avea nimic complicat. Era solid, egal şi avea 
mereu în el aceeaşi linişte minunată. Ştiam că
urma să mă iubească veşnic şi că niciodată navea
să-mi facă nici cel mai mic rău. N-aveam ce
face, trebuia să cedez.
În primăvara anului 1928, Ernest şi Pauline
au plecat din Paris spre State. Pauline era pe
atunci gravidă în cinci luni şi urmau să se ducă
mai întâi la Piggott, apoi la Key West, unde Dos
Passos le promisese că se prinde cel mai bun
tarpon din lume. Pauline avea să cumpere o casă
pentru ei doi şi să aranjeze totul de minune,
pentru că ea se pricepea la toate astea – de unde
să cumpere cea mai bună mobilă şi cum să
înrămeze perfect tablourile şi ce prieteni să
cultive. Poate că avea să-i poarte de grijă mai
bine decât mine. Sau poate că nu.
Până la urmă, Ernest n-a avut norocul pe
care l-am avut eu în dragoste. A mai avut doi fii,
amândoi cu Pauline, după care a părăsit-o
pentru alta. Pe care a părăsit-o la rândul ei
pentru alta. Uneori, sufeream la gândul că,
pentru cei care-i urmăreau viaţa cu interes, eu
eram doar soţia din tinereţe, soţia din Paris. Dar
probabil că era doar o dovadă de vanitate, aş fi
vrut să ies în evidenţă dintr-un lung şir de femei. 
De fapt, nu conta ce vedeau ceilalţi. Noi ştiam ce
avuseserăm şi ce însemnase asta şi, deşi între
timp trecuserăm amândoi prin atâtea, nimic nu
se putea compara cu anii din Paris, de după
război. Viaţa era dureros de pură, de simplă şi
de bună, şi cred că a fost cea mai bună ipostază a
lui Ernest. L-am prins în cea mai bună perioadă
a lui. Ne-am prins unul pe altul în cea mai bună
perioadă.
După ce a plecat în State, nu l-am mai văzut
decât de două ori în lunga mea viaţă, dar l-am
privit de la distanţă devenind, foarte repede, cel
mai important scriitor al generaţiei lui şi, în
acelaşi timp, un fel de erou autoconstruit. L-am
văzut pe coperta revistei Life şi am auzit despre
războaiele despre care relatase eroic şi despre
celelalte realizări – performanţele de pescar
campion, vânătoarea de animale mari în Africa,
băutul în cantităţi suficiente pentru a îmbălsăma
un bărbat de două ori cât el. Legenda în care-şi
transforma viaţa era destul de mare ca să-l ducă
înainte o vreme – dar dincolo de asta îmi
dădeam seama că rămăsese la fel de rătăcit. Că
dormea cu lumina aprinsă sau nu putea dormi
deloc, că se temea de moarte într-atât încât 
cocheta cu ea de câte ori putea. A fost, de fapt, o
enigmă de nepătruns – bun şi puternic, slab şi
crud. Un prieten fără egal şi un ticălos. Până la
urmă, niciunul dintre lucrurile care s-au spus
despre el n-a fost mai adevărat decât altele.
Totul a fost adevărat.
Ultima oară când am vorbit a fost în mai
1961. A sunat din senin, pe la ora prânzului,
într-o după-amiază răcoroasă, când eram cu
Paul în vacanţă în Arizona, la un ranch unde
mergeam o dată la câţiva ani pentru pescuitul de
calitate şi peisaje. Am rămas singură să vorbesc
la telefon, în timp ce Paul şi-a găsit de lucru,
pentru că ştia că am nevoie de asta. N-a trebuit
să i-o cer. Eram căsătoriţi de treizeci şi cinci de
ani, iar Paul mă cunoştea mai bine ca oricine.
Aproape.
— Bună, Tatie, a zis Ernest când am luat
receptorul în mână.
— Bună, Tatie, i-am răspuns, zâmbind la
auzul numelui de alint vechi de patruzeci de ani.
— Mi-a spus menajera ta cum să dau de tine.
Sper că nu te superi.
— Nu, mă bucur că ai sunat. Mă bucur că eşti 
tu.
I-am povestit repede despre ranchul la care
stăteam cu Paul pentru că ştiam că ar fi fost pe
gustul lui. Nu era pretenţios şi nici exagerat de
confortabil. Lambriurile de lemn din cabană
aveau pete întunecate, catifelate, de la cei
optzeci de ani de focuri zdravene, iar mobila era
toată grosolană, simplă şi solidă când te aşezai
pe ea. Zilele erau lungi şi libere. Nopţile erau
pline de stele.
Nu mai primisem nicio veste de la el de o
veşnicie, iar acum sunase să-mi spună de o carte
nouă, de memorii. Voia să povestim amândoi
despre perioada petrecută la Paris.
— Îţi aminteşti de curvele de la bal musette,
de muzica de acordeon, de fum şi de mirosuri?
I-am răspuns că da.
— Îţi aminteşti de Ziua Bastiliei, când
muzicanţii ne-au cântat sub ferestre nopţi de-a
rândul?
— Îmi amintesc tot.
— Eşti peste tot în carte, a zis el, iar vocea i
s-a stins. Se străduia din greu să-şi păstreze
tonul jovial, dar îmi dădeam seama că e trist,
descurajat şi hărţuit. A fost ceva să scriu despre 
perioada aia şi s-o retrăiesc. Ia spune-mi, crezi
că am cerut prea mult unul de la altul?
— O, ştiu şi eu, Tatie? E posibil.
— Poate că asta a fost. Eram prea prinşi unul
de altul. Ne iubeam prea mult.
— Poţi iubi pe cineva prea mult?
A tăcut o vreme, în timp ce pe fir se auzeau
paraziţi, un pârâit surd care părea să
simbolizeze toate asperităţile care se iviseră
între noi.
— Nu, a răspuns el într-un sfârşit, pe un ton
foarte blând şi lucid. N-a fost deloc aşa. Eu am
stricat totul.
Am simţit un nod fierbinte în muşchii
gâtului, dar am încercat să mă adun. Amândoi
am încercat. Am mai vorbit o vreme despre
Paris, apoi despre Bumby şi despre noua lui
soţie, Puck, pe urmă am rămas pur şi simplu la
telefon, deşi nu mai era nimic de spus.
— Să ai grijă de mâţă, a zis el înainte să
închidă telefonul, referindu-se la mine. Am pus
jos receptorul, m-am prăbuşit pe canapea, apoi
m-am surprins pe mine însămi izbucnind în
lacrimi.
Mai târziu în acea după-amiază, am plecat cu 
Paul spre râu pe drumul cel mai lung şi am
aruncat undiţele exact în momentul când
insectele începeau să fojgăie, iar lumina să se
transforme. Era ceasul zilei care ne plăcea cel
mai mult, acel moment de trecere, care
întotdeauna părea să dureze mai mult decât ar fi
trebuit – un spaţiu magic, liliachiu, desprins de
orele care-l înconjurau, un spaţiu între lumi.
Ţinând de mulinetă, am simţit cum se întinde
firul şi m-am pomenit iar în Cologne, cu Ernest şi
Chink. Înapoi la momentul când prinsesem
primul peşte, conştientă că fără el n-aveau să
vină nici ceilalţi, după cum nici fără prima iubire
n-avea să vină alta.
Era o duminică de iulie când ne-a sunat soţia
lui Ernest, Mary, să ne spună că el se împuşcase.
Se trezise devreme, îmbrăcase halatul lui roşu
preferat şi se dusese în vestibul cu una dintre
armele de care era cel mai ataşat. Acolo, într-o
baltă de lumină, se proptise în ţeavă şi apăsase
pe ambele trăgace.
Nu mi-a scăpat ironia că era exact modul în
care se sinucisese tata, ca şi tatăl lui Ernest, în
1928, când Ernest avea doar douăzeci şi nouă de
ani. Poate că n-a fost deloc o ironie, ci istorie în 
forma ei cea mai pură şi mai tristă. Tatăl lui
Ernest folosise un revolver din Războiul Civil.
Mai târziu, şi fratele lui, Leicester, avea să
folosească un revolver. Sora lui, Ursula, avea să
ia pastile. La atâta distrugere, începi să crezi
într-o chemare a sângelui, ca un magnet obscur
care trage corpul într-acolo – îl trage, poate, de
la bun început.
N-am putut să mă prefac surprinsă de
moartea lui Ernest. Aflasem de la diverşi
prieteni de sanatoriul din Rochester şi de
cumplitele tratamente cu electroşocuri. Moartea
îi dăduse mereu târcoale, uneori abia ţinută-n
frâu.
— Să-ţi aduc ceva? m-a întrebat Paul după
un timp, venind în spatele meu şi cuprinzândumi
umerii în palme.
— Nu, am răspuns, iar propria mea voce a
răsunat ciudat şi detaşat în cameră. Tatie
murise. Paul nu mă putea ajuta cu nimic, poate
doar să mă lase să duc înapoi – înapoi la Paris şi
la Pamplona şi la San Sebastian, înapoi la
Chicago când eram Hadley Richardson o fată
coborând dintr-un tren ca să-l cunoască pe
bărbatul care avea să-i schimbe viaţa. Fata asta, 
fata asta incredibil de norocoasă, nu avea nevoie
de nimic.
