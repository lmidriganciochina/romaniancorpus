Necazurile nu m­au cruţat chiar de la începutul călătoriei.
Pornind cu trăsura de la hotel, într­o dimineaţă posomorâtă de martie, 
am străbătut fără piedici oraşul Baltimore şi am ajuns, la ora hotărâtă, pe 
ţărmul portului.
Trebuia să fiu aşteptat de un remorcher, pe care urma să trec golful, spre
a mă urca apoi pe bordul „Elseneurei”. Ei bine, era după ora 9 şi nu se vedea 
nici un vapor!
Ghemuit în trăsurică, îngheţam aşteptând şi, pe măsură ce trecea 
vremea, îmi creştea supărarea. Pe scaunul dindărătul trăsuricii erau aşezaţi 
birjarul şi Wada, servitorul meu japonez, fără îndoială mult mai îngheţaţi decât 
mine, ghemuiţi şi tăcuţi, dar gândindu­se, desigur, ca şi mine, la întârzierea 
supărătoare a vaporului.
Şi faimosul remorcher tot nu se arăta!
Sub îndoita ocrotire a pardesiului meu şi a unei învelitori de blană caremi
acoperea genunchii, gemea şi tremura Possum, un mic foxterrier, darul 
nepotrivit al prietenului meu Galbraith. Îmi era cu neputinţă să­l fac să se 
liniştească. Nu contenea să scâncească şi să zgârie, căznindu­se să iasă din 
locul în care se afla.
Dar, cum scăpa din ascunzătoare şi simţea muşcătura frigului de afară, 
reîncepea cu aceeaşi îndârjire să geamă, să scâncească şi să zgârie, spre a 
reintra în ascunziş. Această jăvruţă începea să­mi întărâte nervii, prin gemetele
şi mişcările ei continue şi dezordonate. Şi după toate astea, câinele acesta nu 
însemna nimic pentru mine. Până ieri, nici nu­l cunoşteam.
În fiecare clipă, trebuia să mă stăpânesc din răsputeri, ca să nu mă
hotărăsc să­l dau birjarului, rugându­l să şi­l păstreze. Şi, cum tocmai treceau 
pe lângă trăsurică două fetiţe, fără îndoială fiicele păzitorului cheiului, am 
întins fără voie mâna spre uşiţa trăsuricii, spre a o deschide şi a oferi celor doi 
copii potaia care chelălăia întruna.
Possum îmi sosise noaptea trecută de la New­York, la hotel, cu un tren 
accelerat. După cum am spus, era un dar neaşteptat al prietenului meu 
Galbraith şi se potrivea cu totul firii sale. Îmi trimisese din proprie inspiraţie pe 
acest tovarăş de călătorie, ca să nu mă plictisesc. Există o sumedenie de 
oameni binecrescuţi care, într­un caz asemănător, trimit o lădiţă cu fructe sau 
un coş cu flori. Galbraith însă socotise că e mai bine să­mi impună, în locul 
unui dar obişnuit, acest căţeluş de două luni, chelălăitor şi supărător.
Wada, chibzuind că e mai bine aşa, îmi adusese foxterrier­ul pe ascuns 
în cameră. Dar fusese surprins de unul din supraveghetorii hotelului şi cei doi 
bărbaţi schimbară câteva cuvinte lipsite de blândeţe. În toiul certei, japonezul 
uitase şi ceea ce mai ştia din limba engleză şi se folosise cu desăvârşire şi 
înverşunare numai de limba maternă. De cealaltă parte, supraveghetorul nu­şi 
mai amintea decât dialectul irlandez din ţară sa de baştină.
În cele din urmă şi pentru a pune capăt acestei dispute din care nu se 
înţelegea nimic, nici măcar de către cei doi potrivnici, se amestecă însuşi 
conducătorul hotelului, poruncind supraveghetorului să lase pe servitor să
treacă, împreună cu câinele.
Cu privire la mine, el adăugă (l­am auzit bine din camera mea, a cărei 
uşă o deschisei alarmat) că de la început înfăţişarea mea îi insuflase prea 
puţină încredere şi că de douăzeci de ani nu se mai întâmplase în hotel un 
asemenea tărăboi.
Am înghiţit „complimentul”, fără să răspund. Oricum, însă, veţi 
recunoaşte că nu era deloc plăcut. Şi am înjurat în gând de o mie de ori pe 
Galbraith şi darul ce mi­l trimisese.
Îngheţat în trăsurică, pe digul acela rece şi pustiu, şi împovărat de javra 
aceea scârboasă, care urla şi se răsucea neîncetat, am fost cuprins iarăşi de 
proasta mea dispoziţie din timpul nopţii. Mă trimiteam dracului pe mine însumi
şi deplângeam ideea caraghioasă pe care o avusesem de a întreprinde, pe o 
simplă corabie cu pânze, călătoria nesfârşită de la Baltimore la Capul Horn.
Pe la ora 10, îşi făcu apariţia un fel de băiat, venit pe jos. Purta o geantă
şi se duse să vorbească păzitorului cheiului.
După câteva minute, păzitorul se îndreptă spre mine şi­mi încredinţă
geanta, care aparţinea, spunea el, pilotului de pe „Elseneura”. Acesta trebuia să
se urce împreună cu mine pe remorcher şi urma să­l găsesc într­alt punct al 
portului, spre care aveam a mă îndrepta.
În indicaţiile ce­mi fuseseră date, se făcuse o greşeală sau o schimbare de
ultimă oră. N­am înţeles cum stau lucrurile în realitate şi m­am înfuriat iarăşi.
Într­un cuvânt, dându­se birjarului toate lămuririle trebuincioase, 
trăsurica mea porni din nou la drum şi, chiar în clipa când se opri, pilotul de 
care era vorba mi se înfăţişă.
Mărturisesc sincer că, nu mi­am închipuit niciodată pe cineva care să
semene atât de puţin unui pilot. Personajul care se afla în faţă­mi nu avea 
nimic dintr­un fiu al mării, cu bluza albastră şi obrazul argăsit de intemperii.
Era un om distins şi cu înfăţişare plăcută, cu grai blând şi care dădea 
mai curând impresia unuia dintre oamenii aceia de afaceri mereu bine îngrijiţi, 
pe care îi întâlneşti adesea prin cluburi.
Se recomandă imediat şi­l îndemnai să împartă, cu Possum şi cu mine, 
adăpostul îngheţat al trăsuricii mele.
Pilotul susţinu că remorcherul­fantomă nu va mai întârzia mult.
Afurisitul de vas îşi făcu în sfârşit apariţia abia pe la ora 1 după­amiază. 
Îl aşteptasem, rebegit până la oase, doar vreo patru ceasuri.
Acest mod de purtare, puţin gentil faţă de mine, nu prea era făcut să­mi 
insufle prietenie pentru căpitanul West, care comanda corabia „Elseneura” şi 
pe care, dealtfel, nu­l văzusem niciodată.
Când „Elseneura” sosise la Baltimore, venind din California cu o 
încărcătură de orez, Harrison şi Gray, cei doi agenţi maritimi din New­York 
cărora le­am vorbit, rugându­i să­mi găsească o corabie plăcută şi bună, cu 
ajutorul căreia să­mi pot întreprinde călătoria, îmi atraseră numaidecât atenţia 
asupra acestei corăbii cu pânze.
M­am dus într­un suflet şi, însoţit de cele două călăuze, am vizitat 
corabia „Elseneura”, al cărei căpitan Nathaniel West coborâse pe uscat, spre a­
şi dezmorţi picioarele.
Corabia îmi plăcu din prima clipă, ca şi buna orânduire a Cabinelor. 
Cabina de lux, care­mi fusese destinată, era atât de încăpătoare cum mă
aşteptam şi, după cât se părea, nu lăsa aproape nimic de dorit. Cu toate 
acestea, îmi schimbai părerea, când cei doi agenţi mă duseră să vizitez, numai 
cu titlu de curiozitate, cabina, căpitanului West.
Asta era într­adevăr măreaţă! Avea, înainte, de orice, un pat de aramă, 
încăpător şi strălucitor, cum nu credeam că s­ar mai putea afla vreunul 
undeva, pe mare. Apoi, cabina dădea de­a dreptul într­o sală de baie, orânduită
într­un chip minunat. Patul şi sala de baie îmi izbiră imediat privirea şi hotărâi,
în clipa aceea chiar, că totul va fi pentru mine.
Harrison şi Gray, cărora le­am împărtăşit ceea ce râvneam, părură
stingheriţi şi se codiră să­mi dea un răspuns răspicat.
— Oare preţul vă opreşte să­mi răspundeţi? I­am întrebat. Habar n­am 
cât poate să ceară căpitanul, dar mi­e tot una! O sută cincizeci de dolari sau 
cinci sute… Voi plăti oricât va fi nevoie. Dar, înţelegeţi­mă, vreau această
cabină cu baie cu tot!
Harrison şi Gray continuau să dea din cap, în semn de dezaprobare. 
Vorbiră apoi între ei în şoaptă şi­mi spuseră din nou că nu văd cu putinţă o 
înţelegere cu căpitanul West asupra acestei chestiuni.
Mă încăpăţânai şi le spui cu îndrăzneală şi hotărâre:
— Ar fi întâia dată, după câte ştiu, când un căpitan ar respinge o învoială
de felul acesta. Înşişi căpitanii de pe transatlantice îşi închiriază cabinele celor 
dornici să le aibe şi care plătesc un preţ bun.
— Dar, îmi atrase binişor atenţia Mr. Harrison, căpitanul West nu e 
căpitanul unui transatlantic…
— Atunci, oferiţi­i mai mult! Vă împuternicesc până la o mie de dolari, 
dacă e nevoie. Trebuie să locuiesc câteva luni pe această corabie şi ţin neapărat
să trăiesc în tihnă!
— Vom încerca, mă asigură Mr. Harrison. Dar vă prevenim cinstit, că nar
fi nimerit să nădăjduiţi într­un răspuns afirmativ. Căpitanul West se află, 
acum, la Searsport şi­i vom scrie chiar astăzi.
Spre marea mea uimire, Mr. Gray veni după câteva zile la hotel să mă
vadă şi­mi împărtăşi refuzul căpitanului „Elseneurei”.
— Dar, întrebai, i­aţi oferit cele o mie de dolari? Ce răspuns v­a dat? Aş
vrea să­l aud cuvânt cu cuvânt.
— Şi­a manifestat în chip vădit părerea de rău că nu vă poate împlini 
dorinţa şi m­a rugat să vă cer iertare.
A doua zi, am primit o scrisoare autografă a căpitanului West. Scrisul şi 
stilul erau îngrijite şi orânduite după moda veche. Mă asigura din nou că
regretă faptul că­i este cu neputinţă să­mi împlinească dorinţa. Dar, adăuga, va
trimite în acelaşi timp cu scrisoarea mea toate instrucţiunile trebuincioase lui 
Mr. Pike, secundul corabiei, spre a se îngriji să dea cabinei de lux ce­mi fusese 
destinată toate îmbunătăţirile ce vor fi de săvârşit.
Spre a face cabina şi mai încăpătoare, peretele care o despărţea de cabina
vecină va fi anume dărâmat. Dacă în cursul călătoriei, mă voi simţi într­adevăr 
strâmtorat, chestiunea va putea fi cercetată din nou şi­mi va fi dată toată
satisfacţia cu putinţă.
Dacă mi­e îngăduit să spun, am avut impresia că Mr. West, căpitanul, 
mă cam lua în zeflemea şi începui să urăsc pe acest om ciudat care dispreţuia, 
cu atâta încăpăţânate, cei o mie de dolari ce­i oferisem.
Nu, fără îndoială, minunatul pat de aramă nu­mi va aparţine! Eram silit 
să­mi iau nădejdea de la el.
M­am resemnat gândindu­mă, cu o desfătătoare măgulire a spiritului, la 
numeroasele lăzi cu cărţi pe care le trimisesem pe bord. Ele îmi vor ţine 
tovărăşie, dacă va fi nevoie, mult mai plăcută decât acest om sucit pe care, 
odată urcat pe bordul „Elseneurei”, îl voi vedea cât voi putea mai rar.
Şi tocmai acelaşi căpitan West mă făcuse să tremur de frig în trăsurica 
mea, timp de patru ore groaznice. Întrecea măsura şi­mi devenea mereu mai 
nesuferit, deşi, repet, nu­l văzusem niciodată.
În timpul acesta, Wada se socotise cu birjarul şi, când sfârşi, îi 
încredinţai foxterrier­ul; marinarii remorcherului îmi duseră pe bord bagajele 
de mână.
Mă îmbrăcai, la rându­mi şi pilotul mă conduse la căpitanul West, venit 
să mă întâmpine.
Prima impresie pe care mi­o făcu, fu aceea că nici el nu avea înfăţişarea 
meseriei sale, după cum nici pilotul nu avea aerul unui adevărat pilot.
Cunoscusem pe căpitanii semeţi şi strălucitori ai marilor transatlantice şi
acesta nu le semăna deloc. Şi nu semăna nici clasicilor lupi de mare, cu glasuri
de beţivi şi obrajii încinşi şi obosiţi, aşa cum îi înfăţişau romanele pe care le 
citisem.
Lângă el, se afla o femeie cu înfăţişare elegantă, înfăşurată într­o manta 
mare, care o acoperea din cap până în picioare, înfofolită într­o uriaşă blană de 
vulpe şi făcându­se aproape nevăzută îndărătul unui manşon nu mai puţin 
bogat şi încăpător, în care i se scufundaseră mâinile şi braţele.
Fiind încă departe atunci când zării perechea, şoptii repede în urechea 
pilotului:
— E soţia lui, nu­i aşa? Merge cu noi… „Când am discutat şi stabilit 
condiţiile cu Harrison şi Gray, am prevăzut dinadins că nu va fi nici o femeie pe
bord, nici chiar soţia căpitanului „Elseneurei„ dacă el ar fi căsătorit”.
Într­adevăr, de o bună bucată de vreme, mă săturasem cu desăvârşire de
femei, ca de orice altceva.
Mă plictiseau cu firea lor neastâmpărată, obositoare prin însăşi 
nechibzuinţa ei. Vedeam în ele nişte nimicuri de artă şi nişte obiecte nostime şi 
drăgălaşe, plăcute fără îndoială, dar cărora li se alătura în chip uimitor 
meşteşugul de a înşela cu pricepere şi care, admirându­se peste măsură şi fără
ruşine, batjocoreau cu sălbăticie pe bărbaţi.
Harrison şi Gary mă liniştiseră, surâzând: nu voi fi nevoit deloc să
călătoresc în tovărăşia soţiei căpitanului West.
— Nu­i soţia lui, îmi răspunse cu jumătate glas pilotul. E fiică­sa. 
Bănuiesc că a venit să­şi ia rămas bun. > „Soţia lui a murit acum un an. 
Mâhnirea pe care a încercat­o prin pierderea ei l­ar fi hotărât, după cât se pare,
să reia meseria de marinar. Fiindcă mărturisise mai întâi, la moartea soţiei, că
va părăsi meseria aceasta”.,. „
Căpitanul West păşi în întimpinarea mea. Şi, înainte ca mâinile noastre 
întinse să se fi atins, înainte chiar ca obrazul său liniştit să se fi înviorat şi ca 
buzele să i se fi întredeschis spre a­mi ura bun­venit, tot ceea ce gândisem 
despre el dispăruse…
Nu mă puteam înşela, mă aflam în faţa unei personalităţi puternice şi 
însemnate şi, după cât se părea, din cele mai interesante…
Era un bărbat înalt şi slab, de adevărată rasă, fără îndoială, care avea 
aceeaşi înfăţişare rece în aparenţă, ca şi această îngheţată zi de martie, care era
tot atât de stăpân pe sine însuşi ca un împărat sau ca un rege, tot atât de 
depărtat de muritorul de rând, ca şi cea mai îndepărtată dintre stele, tot atât de
nesimţitor şi sever ca o propoziţie de Euclide.
Dar, chiar în clipa când mâinile noastre erau să se atingă, o licărire caldă
şi profundă sclipi în luminile ochilor lui albaştri, sprâncenele i se mişcară şi 
întregul obraz i se învioră.
Chiar buzele­i subţiri, atât de strânse cu o clipă înainte, începură să
surâdă cu un zâmbet peste măsură de blând, care printr­o alăturare 
neaşteptată, îmi amintea de cel al divinei Sarah Bernhardt. Atât de puternică fu
impresia resimţită, încât mă aşteptam să aud ieşind din gura căpitanului West 
cine ştie ce cuvinte minunate.
Totuşi, el se mulţumi să­mi rostească foarte simplu regretele cele mai 
sincere pentru supărătoarea neînţelegere ce se produsese, cu privire la punctul 
de plecare a remorcherului de ţărm şi la aşteptarea pe care fusesem nevoit să o 
îndur.
Glasul îi era blând şi grav, foarte grav chiar şi totuşi clar ca sunetul unui 
clopoţel de argint. Îmi amintea de sunetul vocilor pe care le putem întâlni şi azi 
la locuitorii bătrânelor State ale Uniunii, cunoscute sub numele „NouaAnglie”1.
— Şi acum, Mr. Pathurst, încheie căpitanul West, vă rog să­mi îngăduiţi 
să vă prezint pe fiica mea, Marguerite West.;
Dintre blănurile greoaie, se ivi o mână înmănuşată cu fineţe, care se 
îndreptă cu vioiciune spre mâna mea şi mă trezii sub focul unei perechi de ochi
cenuşii care, liniştiţi şi gravi, îi fixau pe ai mei.
Mărturisesc sincer, mă intimidai oarecum de această privire sfredelitoare,
pătrunzătoare şi rece în acelaşi timp.
Nu era în ea dispreţ, ci un fel de cercetare niţel cam necuvincioasă. Mă
măsura aşa cum faci cu un birjar, atunci când vrei să­l primeşti în serviciu.
Nu ştiam pe atunci că fata avea să călătorească pe „Elseneura”, astfel 
încât curiozitatea ei era firească faţă de un necunoscut, alături de care urma să
trăiască timp de şase luni.
Dealtfel, îşi dădu aproape numaidecât seama de ceea ce putea fi luat 
drept necuviinţă din parte­i. Ochii şi buzele­i începură să surâdă.
În această clipă şi în timp ce căpitanul West mă îndemna să­l urmez spre
cabină, împreună cu fiică­sa, auzi văicăreala ascuţită a lui Possum şi, cerândumi
iertare, alergai spre partea de dinainte a remorcherului. Aproape de Possum,
din ce în ce mai degerat, găsii pe Wada care se îndeletnicea cu aşezarea 
cuferelor mele mari şi a celorlalte calabalâcuri ce­mi fuseseră aduse pe bord. 
Dar ele nu alcătuiau decât o părticică dintr­un munte enorm de lăzi şi lădiţe, 
despre care am crezut mai întâi că sunt pline cu provizii pentru călătorie, 
cufere, cuferaşe, genţi şi pachete de toate felurile şi mărimile.
M­am oprit cu deosebire asupra unei cutii, având înfăţişarea celor în care
se pun pălăriile cucoanelor şi care avea iniţialele: M. W.
Pe cea mai mare parte dintre cufere şi pachete, se găseau aceleaşi litere. 
Cum însă prenumele căpitanului West era Nathaniel, îmi amintii numaidecât 
că cel al fiicei sale era Marguerite.
Prin urmare, nu încăpea îndoială! Fata va călători cu noi.
Jignit în chip îngrozitor, îmi muşcai buzele şi începui să umblu încolo şi 
încoace pe puntea îngustă a vasului, care ridicase ancora şi părăsise ţărmul., 5
Într­adevăr, aveam ghinion! Spusesem răspicat lui Harrison şi Gray că
nu vreau să se afle pe bord soţia căpitanului şi ei îmi juraseră că Mr. West era 
văduv. E drept! Dar căpitanul avea o fiică şi despre ea nu fusese vorba. Eram 
aproape hotărât, pentru atâta lucru să renunţ la călătorie şi să cer să fiu 
neapărat dus îndărăt la Baltimore.
Remorcherul înainta cu toată iuţeala şi frigul care se înăsprise îmi 
pătrundea până la oase.
În vremea asta, apăru chiar Miss West, care se îndreptă spre mine. 
Mersul şi înfăţişarea ei erau puternice şi hotărâte, dar sub îngrămădirea 
blănurilor care o acopereau se ghicea mlădierea sprintenă a femeii. Şi pe obraji 
i se regăsea acelaşi amestec de energie şi feminitate.
Prefăcându­mă că n­am zărit­o, mă întorsei şi începui să mă uit 
amănunţit, dar cu o căutătură ursuză, la grămada de lăzi şi cufere. Atenţia îmi 
fu atrasă cu deosebire de o ladă enormă, pe care începusem să o privesc, 
întrebându­mă ce putea să cuprindă, când auzii glasul tinerei fete.
— Tocmai aceasta este, Mr. Pathurst, spunea glasul, lada care a dus la 
întârzierea ce aţi fost nevoit s­o înduraţi spre a vă îmbarca.
— Ce­i în ea? Întrebai cu o nepăsare prefăcută.
— Un pian. Pianul „Elseneurei”, pe care l­am dat spre a fi înnoit.
„Fabrica însărcinată cu această lucrare urma să mi­l predea pe ţărm disde­dimineaţă.
Cum însă nu­şi îndeplinise obligaţia, a trebuit să trimit în 
recunoaştere pe Mr. Pike. E secundul nostru, ştiţi.
„A fost nevoie de o sumedenie de cercetări, care ne­au răpit toată
dimineaţa. Dar cel puţin am spus oamenilor, care au adus în sfârşit lada pe un 
camion, tot ceea ce gândeam în această chestiune şi­am rugat să comunice 
stăpânilor lor salutările mele. Eram tare înfuriată!”
Amintindu­şi probabil de cele ce spusese oamenilor, Miss West începu să
râdă cu hohote şi trecu apoi la cercetarea amănunţită a tuturor bagajelor şi 
cuferelor, ca să se asigure că într­adevăr nu lipseşte nimic.
Apoi, când îşi sfârşi lucrul:
— De ce nu veniţi cu mine, mă întrebă, la tata, în cabina sa?
„Aici îngheţaţi şi înainte de jumătate de oră nu putem ajunge la 
„Elseneura”.
În loc de răspuns, făcui o mutră bosumflată, a cărei cauză fata izbuti s­o 
ghicească numaidecât.
— Aşadar, îmi zvârli, ceea ce vă stânjeneşte este prezenţa mea pe bord?”
Iuţeala provocării mă zăpăci şi rămăsei mut ca un peşte, fără să ştiu ce 
să răspund.
Înainte de a­mi fi revenit, Miss West urmă:
— Nu trebuie deloc, Mr. Pathurst, să vă făuriţi în ceea oe mă priveşte 
gânduri nepotrivite. După toate probabilităţile, sunt mult mai obişnuită decât 
dvS. Cu marile călătorii. Ne vom simţi cât se poate de bine împreună şi, dacă
vreţi, vom fi chiar fericiţi.
„Nu­mi veţi pricinui nici un necaz, sunt sigură de pe acum şi vă
făgăduiesc, în ce mă priveşte, că nu vă voi supăra cu nimic”.
„Am navigat până acum cu o sumedenie de călători primiţi pe bord de 
tatăl meu şi m­am deprins să îndur din partea lor mult mai multe neplăceri, 
decât s­ar fi arătat ei înşişi vreodată în stare să îndure. Asta­i tot! Dacă ceea ce 
aţi auzit e hotărât şi acceptat odată pentru totdeauna, nu va fi greu să păstrăm
între noi buna­înţelegere.
„Ştiu ce vă îngrijorează şi vă face bănuitor. Vă temeţi că vă voi cere să mă
distraţi. Aflaţi că mă mulţumesc cu mine însămi şi că n­am simţit nicicând 
nevoia de a avea tovărăşia cuiva”.
„Nu mi s­a părut niciodată prea lungă nici chiar cea mai îndelungată
dintre călătorii şi, la sfârşitul oricăreia din ele, mă trezesc că mi­au rămas mult 
mai multe lucruri interesante de făcut, decât aş fi avut vreme să săvârşesc.” 
„Nici o străbatere a mărilor nu m­a plictisit vreodată şi… nici nu joc măcar 
Mah­jong”

Mr. Pike îmi face mărturisiri.
Când remorcheruI se alătură de „Elseneura”, băgai de seamă că vasul pe 
care urma să călătoresc şi care avea o încărcătură de cărbuni, intra adânc în 
apă.
Eram prea puţin cunoscător în materie de corăbii, pentru a fi în stare să­
mi dau seama de desăvârşirea formelor „Elseneurei”. Dealtfel, nu mă prea 
simţeam îndemnat să mă minunez de nimic şi nu încetam să mă întreb, dacă
n­ar fi mai bine să renunţ şi să mă întorc pe uscat.
În realitate, îmi lipsea avântul sincer, necesar unei călătorii atât de 
îndelungate şi ceea ce mă îndemna să pornesc era mai curând plictiseala, decât
un motiv bine chibzuit.
Viaţa mă obosea, iar semenii mei nu­mi stârneau decât nepăsare. 
Interesul pe care mi­l putea pricinui sexul tare, în veşnică frământare fără rost 
sau serioasă, îşi pierduse prospeţimea. Şi mult mai învechite erau, cum am 
spus, tulburările răsuflate pe care era în stare să mi le dăruiască sexul cu 
fuste.
Într­un cuvânt, mă îmbarcasem pe „Elseneura” fiindcă nu ştiam ce să fac
şi fiindcă mi se păruse că­mi va fi mai lesne să­mi găsesc pe bordul corăbiei o 
îndeletnicire care să­mi umple vremea, decât altceva.
Totuşi, în timp ce mă căţăram pe bord, continuam să mă întreb dacă să
înaintez, sau dacă să mă opresc.
Pe punte, am fost întâmpinat de surâsul binevoitor pe care mi­l trimitea 
Miss West şi mărturisesc sincer că, dincolo de înverşunarea mea împotriva 
femeilor, acest surâs mă îmbărbătă.
Curând, îmi fură oferite alte subiecte de desfătare.
Înainte­mi se afla un bărbat, care­mi zâmbea cu un surâs de 
circumstanţă, destul de ţeapăn şi sleit; desigur că acest surâs nu­i era 
obişnuit.
Era secundul, Mr. Pike, pe care­l întâlnisem atunci când vizitasem întâia 
dată corabia, împreună cu Harrison şi Gray, în bazinul Erié.
Respectând prea mult cerinţele protocolului ca să poată întinde mâna 
unui călător de însemnătatea mea, se întoarse grăbit, după ce mă salută, spre 
a da diferite instrucţiuni şi ordine unei jumătăţi de duzini de mogâldeţe, tinere 
sau vârstnice, care păreau la fel de îngheţate şi­şi târau picioarele pe punte.
Mr. Pike băuse, fără îndoială. O mărturiseau cu prisosinţă obrajii umflaţi 
şi roşii, precum şi marii lui ochi cenuşii şi rătăciţi.
Cele şase mogâldeţe se duseseră pe remorcher, ca să­mi care 
calabalâcurile şi­şi continuară apoi lucrul, aşezându­le în cabina mea.
Gata! Zarurile erau aruncate – şi acum îl priveam lucrând, cu o uşoară
strângere de inimă.
Erau nişte figuri ciudate, cum nu mai avusesem nicicând prilejul să văd 
pe vreun vapor transatlantic.
Unul dintre ei, un tânăr care părea să numere vreo optsprezece ani, avea 
nişte ochi negri, cu deosebire vioi şi expresivi. Dar era atât de bondoc, încât 
părea un adevărat spiriduş, pierdut în cizmele lui marine şi în pălăria mare de 
pânză impermeabilă.
La început, cu ochii lui frumoşi, dădea impresia că aparţine rasei italiene.
Dar era ceva în el, care trăda nu ştiu ce amestec ciudat.
Am întrebat despre originea lui pe secund, care mi­a răspuns pe un ton 
ursuz:
— E o corcitură. Jumătate italian, jumătate japonez sau malaiez.
— În tot cazul, e grozav de mărunt.
— Suntem de aceeaşi părere şi ăsta e motivul, pentru care l­am poreclit 
„Shorty”3.
Un bătrân, despre care aflai că e şeful echipajului, părea atât de gârbov şi
prăpădit, încât mă făcea să cred că abia a scăpat cu viaţă de pe urma vreunui 
accident serios.
Înfăţişarea obrajilor lui îmi amintea, cu mult mai grosolană sălbăticie, pe 
aceea a „Omului cu târnăcopul” al lui Millet, cunoscutul pictor francez; iar 
privirea lui avea tâmpenia greoaie a privirii boului.
Când mergea, mogâldeaţa aceasta se oprea la fiecare cincisprezece paşi, 
spre a­şi aşeza ambele mâini pe pântece, îndeplinind o mişcare ciudată de 
apăsare şi ridicare. Timp de câteva luni urma să fiu silit apoi să­l văd săvârşind
mereu aceleaşi mişcări, care n­aveau nici un rost, ci alcătuiau doar 
manifestarea unui obicei destul de caraghios.
Personajul acesta răspundea la porecla uimitoare „Sundry Buyers”4. Şi 
aici era (spre marea mea îngrijorare), şeful echipajului „Elseneurei”, socotită
printre cele mai frumoase corăbii americane!
Un tânăr de vreo şaptesprezece ani, numit Harry, era singurul care mi se 
păru normal, fiindcă avea înfăţişarea unui marinar. De la secund am aflat că
vine într­adevăr de pe o navă­şcoală, unde­şi învăţase meşteşugul şi că aceasta
era prima lui călătorie mare.
Trăsăturile îi erau bine orânduite, mişcările sprintene, iar uniforma de 
marinar îi stătea minunat. Dar pe bord era singurul în felul acesta.
Tot secundul îmi spusese că grosul echipajului nu ajunsese încă pe 
corabie. Şi adăugă, cu un mormăit care nu prevestea nimic bun, că cei care nu 
veniseră încă erau aşteptaţi dintr­o clipă într­alta. Cei aflaţi pe bord fuseseră
înrolaţi la întâmplare, fără nici un certificat şi fără cea mai neînsemnată dovadă
privitoare la priceperea şi purtarea lor. Cum va fi restul?
Întrucât îmi rostisem uimirea că mă aflu în faţa unui echipaj alcătuit din 
asemenea zdrenţe omeneşti, secundul mă lămuri
— Ce vreţi? Nu puteam lua, decât ceea ce găseam. În ce priveşte marina 
comercială, navigaţia cu pânze e sfârşită.
„Când aţi venit dvS. Pe lume, nu mai trăia niciunul din marinarii aceia 
iscusiţi, aşa cum se formau odinioară.” „Acum, toate vasele primesc oameni de 
pe uscat! Nu mai sunt profesionişti. Orice nepriceput care mână boii e botezat 
marinar, înrolat şi plătit ca atare”.
Whisky­ul îmbelşugat pe care îl înghiţise secundul îmi supăra nările; şi 
simţeam mirosul băuturii la fiecare cuvânt pe care­l rostea interlocutorul meu. 
Cu toate acestea, nu se împleticea şi, la prima vedere, nimic nu­l trăda că era 
beat.
Mai târziu, mi­am dat seama că flecăreala aceasta neaşteptată, de care 
mă folosii spre a mă informa asupra celor ce voiam să ştiu, era semnul obişnuit
al stării lui de beţie.
— Mi­ar fi prins mult mai bine, de o mie de ori mai bine, urmă Mr. Pike, 
să­mi fi dat sufletul, decât să trăiesc şi să văd această decădere a marinei 
comerciale! Oamenii şi vapoarele de azi îmi sfâşie inima.
— Totuşi, spusei cu înţeles, „Elseneura” este socotită din câte ştiu, ca 
unul din cele mai izbutite exemplare.
— Nu tăgăduiesc deloc asta… Faţă de celelalte, mai ales! Dar, 
Dumnezeule, ce poate fi „Elseneura” faţă de vechile transatlantice pe care le­am
cunoscut? O corabie murdară. Nimic altceva!
„Cocoşul luptător”, „Steaua căzătoare”, „Peştele zburător”, „Vrăjitoarea 
valurilor”, „Copoiul”, „Răţoiul sălbatic”, „Aripa iute”, „Şarpele de mare”, 
„Lumina nordului”… Astea da, astea se puteau numi corăbii! Când mă gândesc
la ele, mă podideşte plânsul”… „Am cunoscut flotele măreţe ale plantatorilor de 
ceai, care se duceau să încarce la Hong­Kong, unde fiecare vapor lupta cu 
celelalte în canalele dintre prundurile din est, ca să le întreacă în iuţeală.
„Iată ce lucruri minunate se puteau vedea!”
În ciuda mirosurilor urâte ale răsuflării lui, ascultam încântat pe Mr. 
Pike. „Conversaţia” sa era altfel decât nimicurile obişnuite şi în mare cinste la 
concetăţenii mei – şi Mr. Pike îmi stârnea un interes din ce în ce mai mare.
Înfăţişarea şi firea îi erau tot atât de atrăgătoare. Era un personaj de o 
lăţime puţin obişnuită, cu umeri mari şi vânjoşi, cu oase grele şi care, cu toate 
că începea să devină încovoiat, avea încă o înălţime de şase picioare.
— Sunteţi un bărbat falnic, Mr. Pike! Îi spusei, în chip de „compliment”.
El murmură trist, răspândind în aer un miros tare de whisky:
— Un bărbat falnic… Da, eram un astfel de bărbat, odinioară…
Odinioară!
Zvârli o privire spre mâinile sale noduroase. Grosimea fiecărui deget 
corespundea aceleia pe care o aveau trei degete de­ale mele. Acelaşi lucru se 
putea spune şi despre încheietura mâinii.
— Cât cântăriţi? Întrebai.
— Două sute şase livre5. Dar am slăbit. Odinioară făceam să urce acul 
cântarului la două sute patruzeci de livre.
— Aşadar, reluai, „Elseneura” este, după părerea dvs., un vas păcătos?
— Pun rămăşag, îmi răspunse, pe o livră de tutun sau pe leafa mea pe o 
lună, cum vreţi, că vasul nostru nu va putea face înconjurul Americii în mai 
puţin de o sută cincizeci de zile. Şi încă!
„Şi cu toate acestea, am făcut acest ocol în optzeci şi nouă de zile pe 
bătrânul „Nor zburător”. Da, în optzeci şi nouă de zile de la Sandy­Hoock la 
San­Francisco.
„Şaizeci de oameni în echipaj şi opt ajutoare. Înainte, marş! Şi am ţinut­o
mereu aşa! Trei sute şaptezeci şi patru de mile pe zi, sub pânzele catargului. Şi,
când vântul sufla vijelios, optsprezeoe mile pe oră erau încă neîndestulătoare 
pentru „loch„­ul care ne măsura iuţeala”.
„Înţelegeţi? Optzeci şi nouă de zile. O ispravă pe care n­a mai întrecut­o 
nimeni. A fost doar repetată după vreo nouă ani de bătrânul „André Jackson„. 
Erau vremuri straşnice atunci! Dar vremurile acelea sunt tare îndepărtate!”
În această clipă, avui impresia că Mr. Pike îmi îndruga vrute şi nevrute 
şi, pentru a şti cum stau lucrurile, întrebai:
— Aţi putea să­mi spuneţi ca exactitate în ce epocă a făptuit „André
Jackson” această, ispravă neobişnuită?
— În 1860, fu răspunsul imediat.
— DvS. Înşivă aţi călătorit cu nouă ani mai înainte pe „Norul zburător”… 
Şi suntem în 1913.
„Aşadar, aceste lucruri minunate se întâmplau, socoteala e lesne de 
făcut, acum vreo şaizeci şi doi de ani?”
Gândeam, în mine însumi, că voi înfunda cu totul pe Mr. Pike.
Dar, fără să­şi piardă câtuşi de puţin cumpătul, îmi răspunse:
— Desigur. Mama mea era cameristă pe „Norul zburător”. Am fost născut
pe mare, iar pe vremea de care vă vorbesc aveam şapte ani.
„La doisprezece ani, eram ajutor pe „Crainicul dimineţii„, în anul în care 
a făcut ocolul Americii în nouăzeci şi nouă de zile”.
„Ce călătorie, Doamne­Dumnezeule! Jumătate din echipaj era pus în 
lanţuri, o zi din două. Am pierdut cinci oameni în valuri la trecerea Capului 
Horn. Toate vârfurile cuţitelor noastre erau frânte, pumnii şi cuiele zburau în 
toate părţile”.
„Alţi trei inşi fură doborâţi într­o zi de ofiţerii de pe bord. Al doilea 
locotenent ucis, fără să se poată afla vreodată de către cine.
„Înainte, marş! Mereu înainte! Nouăzeci şi nouă de zile fără să atingem 
pământul. Ha! Ha! Ha!”
Îi spusei, accentuând cuvintele:
— Prin urmare, după socoteala dvs., aţi avea azi şaizeci şi nouă de ani?
— Suntem de acord şi­i am! Răspunse mândru Mr. Pike. Şi sunt încă
mult mai vânjos, decât rămăşiţele omeneşti pe care le vedem astăzi.
„Generaţia nouă ar pieri în întregime, dacă ar avea de îndurat câte am 
suferit eu”.
„Auzit­aţi vreodată vorbindu­se despre „Sudul însorit„, corabia aceea care
a fost vândută la Havana, spre a fi folosită la transportul negrilor şi a primit 
atunci numele de „Emanuel?„ Ei bine, mă aflam pe bordul lui „Emanuel„, când 
„Furiosul„ ne­a oprit pentru control în canalul Mozambic6. Am fost prinşi 
asupra faptului, cu nouă sute de negri în spaţiul dintre punţi”.
„Păcătoasă încurcătură pentru armatorii lui „Emmanuel!„ Cu toate astea,
era un vapor frumos şi bun. Dar „Furiosul„ avea maşini cu aburi, astfel că, vă
daţi seama, nu mai era nimic de făcut”.
Lăsând pe seama lui Wada grija de a­mi aşeza în cabină hainele şi 
coletele mărunte, am rămas pe puntea „Elseneurei”, continuând s­o străbat de 
la un cap la altul, în tovărăşia acestui măreţ reprezentant al trecutului, care 
era Mr. Pike. Secundul „Elseneurei” îmi istorisea mai departe, cu jumătate glas,
nenumărate întâmplări minunate din cursul uimitoarei sale existenţe.
Acum nu mă mai îndoiam nici de vârsta lui înaintată, pe care în anumite 
clipe o trădau nu numai încovoierea umerilor, ci şi greoaia şi obosita călcătură
a paşilor lui, nici de întâmplările aproape de necrezut pe care mi le istorisea.
Mr. Pike îmi vorbi mai ales despre un anume căpitan Somers, în 
tovărăşia căruia călătorise timp de doi ani, ca secund.
— Era un marinar, îmi spuse, care cunoştea temeinic meşteşugul şi care 
ştia exact cât preţuiesc.
„Dar, îndată ce corabia ajungea într­un port oarecare, o ştergeam pe 
nesimţite şi mă duceam să mă pitesc în vreo ascunzătoare, spre a nu mă
înapoia la bord, tot într­ascuns, decât la ora de plecare”.
— Şi pentru ce asta?
— Fiindcă, odată ajunşi pe uscat, toţi oamenii juraseră să mă sfâşie, 
pentru a­mi plăti metodele hotărâtoare de care mă folosisem spre a­i face să
deprindă meşteşugul.
„Neizbutind să pună mâna pe mine, depuneau împotrivă­mi plângeri 
peste plângeri la autorităţile în drept. Numărul amenzilor pe care trebuia să le 
plătească din cauza mea căpitanul Somers, este de neînchipuit”.
„Dar el îşi dădea seama că datorită metodei mele, călătorea aşa cum 
trebuie şi producea atât cât dorea. Astfel că, înţelegeţi, îmi era recunoscător”.
„Apoi îşi ridică labele enorme care îi ţineau loc de mâini, privindu­şi 
încheieturile stâlcite ale degetelor, şi înţelesei, fără osteneală, care era metoda 
despre care­mi vorbea”.
— S­au dus timpurile acelea frumoase! Oftă întristat Mr. Pike.
„Acum un marinar are dreptul la aceleaşi consideraţii ca un gentleman! 
Trebuie să­i vorbeşti cu bunăvoinţă, şi nu­ţi e îngăduit să ridici mâna asuprai!”
În această clipă, Mr. Pike fu strigat de pe puntea dinapoi a corăbiei de al 
doilea locotenent, un bărbat blond şi ras proaspăt, tot atât de bine clădit, dar 
de statură normală
— Se vede remorcherul, anunţă acesta, cu restul echipajului!
Mr. Pike scoase un mârâit, care însemna că înţelesese. Apoi, adăugă:
— Coborâţi vă rog până la noi, Mr. Mellaire, ca să cunoaşteţi pe oaspetele
nostru.
Mr. Mellaire coborî pe scara punţii de dinapoi şi mă minunai de curtenia 
desăvârşită, cu care se înfăţişă.
Astfel încât nu mă putui stăpâni de a spune:
— Desigur, Mr. Mellaire, sunteţi original din sud.
— Da, am cinstea asta, îmi răspunse cu un glas plăcut. M­am născut în 
Georgia.
Şi se înclină zâmbind, cum numai un meridional se pricepe să se plece şi
să surâdă.
Expresia figurii sale era în totul binevoitoare şi blândă. Dar gura sa, care 
zâmbea atât de drăguţ şi glăsuia atât de armonios, era mai puţin liniştitoare. Se
părea că are o rană mare între ochi şi bărbie, o rană foarte proaspătă, de o 
asprime sângeroasă.
Fără să­mi dau seama, privirea îmi alunecă de pe această gură ciudată
pe mâini. Ca şi la cele ale secundului, oase mari scofâlceau carnea, iar 
încheieturile degetelor erau strâmbate şi stâlcite.
Apoi, am privit din nou ochii albaştri. La suprafaţă, am văzut o pojghiţă
de lumină, o strălucire de drăgălăşenie şi de călduroasă bunătate. Dar, 
îndărătul acestui fel de spoială socială, am simţit că se răsfrânge un suflet 
aspru şi rău.
Cruzimea sălbatică, închisă în fundul acestor ochi, nu era cu nimic mai 
îngrozitoare decât aceea a gurii.
Fără să vreau m­am înspăimântat.
Dar, în timp ce schimbam cu Mr. Mellaire cuvinte fără prea mare 
însemnătate şi zâmbete destul de prieteneşti, am fost cuprins de simţământul 
ciudat de care eşti stăpânit în pădurea virgină sau în junglă, când presimţi 
prezenţa nedesluşită a fiarelor sălbatice pândindu­şi prada, a fiarelor care te 
înconjoară şi sunt gata să se repeadă asupră­ţi, fără să le vezi.
Printre temenelile şi drăgălăşeniile cu care mă copleşea Mr. Mellaire şi 
care erau lucruri plăcute, mă temeam de altceva, un lucru cu totul deosebit şi 
cu neputinţă de lămurit, ascuns sub ţeasta omului pe care­l aveam în faţă.
Mr. Pike dădu ordinele cuvenite celui de­al doilea locotenent, care ne 
întoarse spatele şi eu mă pregătii să mă îndrept spre Wada, pe care­l zărisem şi
care părea că mă aşteaptă.
Dar Mr. Pike mă opri:
— O clipă vă rog, dacă­mi îngăduiţi, Mr. Pathurst, îmi spuse cu jumătate 
de glas.
Când fu sigur că Mr. Mellaire se îndepărtase destul, pentru a nu ne mai 
auzi, continuă vioi, aplecându­se spre urechea mea:
— Vă rog să nu vorbiţi nimănui despre ceea ce v­am mărturisit cu privire 
la vârsta mea. De fiecare dată când semnez un angajament, mă înscriu cu un 
an mai tânăr.
„Pe contractul meu de acum, sunt trecut ca având cincizeci şi patru de 
ani”.
I­am răspuns voios:
— Păi asta e chiar vârsta pe care vi­o dă oricine!
— Da, Dumnezeule, da! Şi eu gândesc şi simt aşa. La treabă, ca şi la joc, 
pot întrece pe oricine dintre tinerii noştri.
„Dar, vă rog, Mr. Pathurst, păstraţi pentru d­vs. Taina pe care v­am 
încredinţat­o. Căpitanii de corăbii, ca şi armatorii, nu ţin deloc să folosească
secunzi care se apropie de vârsta de şaptezeci de ani.
Dealtfel, n­aş fi deloc mâhnit dacă aş putea munci de acum înainte 
pentru mine însumi. Mi­am aruncat cu precizie ochii pe această corabie şi aş fi 
căpătat fără îndoială conducerea ei, dacă Mr. West, căpitanul, nu s­ar fi hotărât
să reia drumurile pe mare.
Ca şi cum ar mai fi nevoie să câştige vreun ban, spuneţi­mi… Ce calic!”
— Aşadar, întrebai, a făcut avere?
— Şi ce avere! Dacă aş avea măcar a zecea parte, dar ce spun? A 
cincizecea chiar din averea lui, m­aş fi retras în California… Acolo mi­aş fi 
cumpărat o fermă, dintr­acelea frumoase, unde se cresc păsări. Şi aş fi trăit în 
tihnă ca un bătrân cocoş de luptă, acum în retragere.
„Căpitanul West are acţiuni asupra tuturor corăbiilor firmei Blackwood. 
Bună afacere! Straşnică afacere! Vapoarele astea au fost totdeauna norocoase 
şi alcătuiesc pentru acţionari un izvor de câştig de prim­ordin.
„Totuşi, Mr. Pathurst, am început să înaintez în vârstă şi ar fi fost tocmai
vremea să fi primit şi eu conducerea unui vas.
„Dar nu! A trebuit ca acest om ciudat să­mi sufle pe „Elseneura„, tocmai 
în clipa când fructul era copt şi urma să­l culeg!”


A căzut un om în mare!
Îngheţat cum eram, am socotit desfătătoare tihna caldă a cabinelor, al 
căror ansamblu alcătuia o încăpere plăcută.
De pe puntea corăbiei, pătrundeai în partea din stânga a vasului 
(babord), printr­un gang acoperit cu un covor. Pe partea stângă a gangului, se 
deschideau cinci încăperi. Mai întâi, la intrare, se afla cabina secundului. 
Urmau cele două cabine de lux care, după dorinţa mea, fuseseră reunite întrana
singură; apoi, camera bucătarului­şef (steward) şi, în sfârşit, încă o cabină
care slujea aşezării lucrurilor mărunte.
În partea dreaptă, ale cărei uşi erau închise, ştiam că se înşiruite 
sufrageria, marele salon sau „careul”, încăperea căpitanului şi cea a fiicei sale, 
pe care o auzeam murmurând o melodie, în timp ce­şi despacheta bagajele.
Ultima încăpere era cămara, alături de scara lăuntrică şi ducea, în afară, 
spre partea de dinapoi a corăbiei.
În partea opusă, gangul, pe care­mi încercai paşii, se îndrepta spre 
partea de dindărăt a „Elseneurei” şi dădea într­o sală mare, cu o lărgime de 
treizeci şi cinci de picioare şi o lungime între cincisprezece şi optsprezece 
picioare şi se curba apoi, urmând forma corăbiei. Aici era magazia, plină de 
lucrurile cele mai deosebite, începând cu câteva băi, suluri de pânze şi 
numeroase cufere, până la bucăţi de slănină şi şuncă, atârnate de tavan.
O scară înţepenită dădea într­o mică deschizătură făcută în punte. O altă
deschizătură dădea spre duşumea.
Văzând că mă urmase bucătarul­şef, un chinez tare zgârcit, cu obrazul 
spân şi cu mişcări iuţi, a cărui vârstă trebuia socotită între cincizeci şi şaizeci 
de ani, îl rugai să mă lămurească:
— Unde duce, întrebai, chepengul ăsta ce se află sub picioarele mele?
— La spaţiul dintre punţi. La sufragerie.
— Şi cine mănâncă aici? Îl întrebai iarăşi, arătându­i o masă, înconjurată
de două scaune înţepenite în duşumea.
— E masa a doua. Ălălaltu' locotenent şi dulgheru' mănâncă.
Lămurit astfel, mă întorsei în cabina mea, unde dădui diferite 
instrucţiuni lui Wada, care tocmai termina aşezarea lucrurilor.
Mi­am scos ceasul care arăta ora trei după­amiază şi mă urcai pe punte, 
spre a lua parte la sosirea restului echipajului.
Când ajunsei, văzui că remorcherul se alăturase de „Elseneura” şi 
oamenii debarcaseră. Cei mai mulţi se şi aflau la locurile lor, pe corabie. Doar 
câţiva întârziaţi mai rătăceau pe punte. Erau beţi morţi şi într­un asemenea hal
dezgustător şi de plâns, cum nu­mi fusese niciodată dat să văd.
Obrajii le erau în acelaşi timp murdari şi congestionaţi. Aceşti inşi nu 
dădeau impresia unor tâlhari. Erau însă respingători şi tot atât de josnici în 
limbajul şi purtările lor, ca şi în înfăţişarea lor.
— Haide, haide, mişcaţi­vă! Luaţi­vă calabalâcul şi duceţi­l înainte, la 
locurile voastre! Strigă un glas venit de sus.
Era glasul lui Mr. Pike, ce se afla pe puntea uşoară şi subţire de oţel, 
vopsită în alb, ce se întindea în aer de la un capăt la celălalt al „Elseneurei”. 
Pornind din partea de dinapoi a corăbiei, ajungea din partea de dinainte, spre a
nu se sfârşi decât la capătul punţii.
Auzind acest ordin care le cădea de sus, oamenii se împleticiră şi, 
încetându­şi flecăreala de beţivani, ridicară nasurile spre secund, privindu­l cu 
mutre viclene.
Unul dintre ei a cărui mutră părea că fusese frământată de vreun zeu 
nebun şi despre care aflai mai târziu că se numeşte Lairy, începu să rânjească
grosolan şi scuipă neruşinat pe punte.
Apoi, printr­o mişcare precugetată, se întoarse spre tovarăşii săi şi­i 
întrebă tare, cu o voce răguşită:
— Cine dracu' e mojicu' ăsta bătrân?
Văzui silueta lui Mr. Pike înţepenindu­se şi apoi zvârcolindu­se, în timp 
ce mâinile uriaşe se crispau pe parapetul îngustei punţi. Curând, i se auzi 
tunetul:
— Căraţi­vă! Şi tăcere, vă rog… Toţi la locurile voastre!
După aceste cuvinte, se îndepărtă şi se duse să privească remorcherul, ce
era pe cale să dea drumul funiilor şi să­şi desfacă pânzele.
M­a mirat blândeţea acestui om grozav, pe care mă aşteptam să­l văd 
năpustindu­se asupra celui ce­l insultase şi doborându­l cu lovituri de pumn. 
Dar, zărind pe căpitanul West, care privea cearta de pe puntea de comandă, 
unde se afla în tovărăşia celui le­al doilea locotenent, mi­am lămurit 
numaidecât cumpătarea lui Mr. Pike.
Remorcherul, eliberat cu totul, începu să se îndepărteze, când de pe 
puntea de dinainte a „Elseneurei” ţâşni deodată un amestec de strigăte şi 
urlete, în timp ce alte voci cherchelite strigau că a căzut un om în mare.
Al doilea locotenent coborî sprinten de pe dunetă (partea de dinapoi a 
corabiei) şi veni pe punte, iar Mr. Pike făcu la fel, cu aceeaşi repeziciune, 
părăsind uşoara pânză de păianjen a punţii din aer.
În mai puţin de un minut, al doilea locotenent înşfăcă un sul de frânghie 
subţire, pe care­l zvârli deasupra bordului, aşa cum ai fi aruncat un „lasso”. 
Repeziciunea operaţiei m­a uimit. În ciuda vârstei pe care o aveau, Mr. Pike cu 
cei şaizeci şi nouă de ani ai săi şi Mr. Mellaire care trebuia să fi trecut de 
cincizeci, amândoi lucraseră cu iuţeala şi puterea unor resorturi de oţel.
Superioritatea lor morală faţă de oamenii din echipaj, care se mulţumeau
să strige cât puteau de tare şi fără rost, era vădită. Erau într­adevăr stăpânii şi 
conducătorii acestor fiinţe nenorocite de sub ordinele lor şi care se aflau pe 
scara omenească tot atât de jos, ca hotentoţii sau, chiar mai jos, ca maimuţele.
Ca toţi ceilalţi, m­am aplecat pe stinghia sprijinitoare şi am privit omul 
care se bălăcea în apă.
Dar se părea că, în loc să înoate spre a ajunge la bord, se străduia să se 
îndepărteze de corabie.
Era un mediteranean oacheş şi obrazul lui, pe care l­am zărit deodată
bine de tot între două talazuri, era parcă pradă unor zvârcoliri, pricinuite de un
fel de delir. Ochii lui negri erau asemeni celor al unui nebun.
Frânghia fusese atât de bine azvârlită de al doilea locotenent, încât lanţul
care o sfârşea, strângându­se şi întinzându­se fără a se desface, căzu drept pe 
umerii omului din apă.
Acesta se zbătu cu furie, ca să scape. Menţinându­se mereu la suprafaţă,
izbuti să scoată dintr­un buzunar un cuţit lung, cu ajutorul căruia se străduia 
să taie laţul în care se încurca. În acelaşi timp, îşi dădea osteneala să­şi scoată
hainele, având însă şi grijă să­şi îndrepte mereu pumnul spre „Elseneura”, 
urlându­ne o cuvântare furioasă.
Îmi îndreptai privirea spre căpitanul West. Se afla tot pe partea de 
dinapoi a corabiei, cu mâânile în buzunare.
Privea scena fără să se tulbure şi fără să clintească, neluându­şi ochii de 
la omul care se zbătea în valuri şi zbiera neîncetat şi, apoi, de la remorcherul 
care, alarmat de clopotul de pe bord, se pregătea să se înapoieze spre a 
conlucra la opera de salvare.
Zadarnic se strădui turbatul din valuri să scape de remorcher, înotând pe
dedesubt. El fu înhăţat cu o cange şi trecut iarăşi pe „Elseneura”. L­am văzut 
ridicându­se din apă, aproape în întregime gol, plin de rănile pe care şi le 
făcuse cu cuţitul. Dintr­o crestătură ţâşnea sângele la fiecare bătaie a pulsului.
Îmi aminti atunci că într­o zi văzusem într­o grădină zoologică un 
urangutan prins de curând, care se zbătea, lovindu­se cu furie de barele de fier 
ale cuştii sale. Era o imagine cu totul asemănătoare acesteia, a fiinţei scăpate 
de la înec.
Marinarii de pe bord, izbucnindân hohote de râs şi urale, înconjurară
numaidecât şi înhăţară pe omul salvat fără voie şi, reunindu­şi forţele, îl 
aşezară cum putură pe punte, imobilizându­l.
Mr. Pike şi Mr. Mellaire interveniră. Împinseră în lături pe corăbieri şi 
puseră mâna pe nebun, târându­l într­o cabină din cele destinate echipajului.
Auzisem vorbindu­se despre puterea omenească pe care sunt în stare să
o vădească nebunii. Dar aceasta nu mai însemna nici cât un fir de pai în 
mâinile vânjoase ale celor doi ofiţeri.
Mr. Pike întinse omul pe un pat, înfrânându­i cu o singură mână
zvârcolirile dezordonate; apoi, pentru a­i lega încheieturile mâinilor, trimise pe 
al doilea locotenent să aducă o bucată de funie.
Ca să pot vedea, îmi vârâsem nasul în cabină.
— Ce porcărie! Îmi spuse Mr. Pike, schiţând un surâs. În cursul carierei 
mele, am cunoscut echipaje destul de ticăloase. Acesta însă le întrece pe toate.
— Dar, exclamai, omul nu încetează să sângereze de peste tot? Va muri!
— Atâta pagubă! Vom fi siliţi să­l cărăm cu noi, până când vom putea să
ne descotorosim de el în vreun fel oarecare. Când se va linişti puţin, îl voi coase
la loc acolo unde trebuie. Şi, dacă nu se potoleşte singur, câteva palme 
zdravene peste bot îl vor cuminţi fără îndoială.
Zvârlii încă o dată privirea spre labele enorme ale secundului şi mă
încredinţai iarăşi de însuşirile lor potolitoare.
Întorcându­mă pe punte, văzui din nou pe căpitanul West, mereu ţeapăn 
pe dunetă şi tot cu mâinile vârâte în buzunare. Fără să se mai sinchisească de 
cele întâmplate, privea senin cerul albastru.
Nu s­ar fi putut tăgădui, îmi tăcusem intrarea într­o lume nouă, cu 
desăvârşire deosebită de aceea pe care o cunoscusem până atunci.
Wada veni să­mi întrerupă gândurile, anunţându­mă că Miss West îl 
trimitea să­mi spună că ceaiul e gata.

O bucată de zahăr, Mr. Pathurst?
Când intrai în salonul cel mare, nepotrivirea cu cele ce văzusem era 
izbitoare. De altfel, pe „Elseneura14 totul era alcătuit din nepotriviri care te 
uluiau.
În locul punţii tari şi reci pe care abia o părăsisem, aici paşii mi se 
înfundau într­un covor moale. În locul cabinei strimte ci* pereţii de fier, în care 
lăsasem pe smintitul acela în mâinile celor doi „infirmieri”, mă găseam, 
umflându­mi plămânii, într­o odaie frumoasă şi încăpătoare.
După vocile acelea asurzitoare ale oamenilor de pe bord, care­mi răsunau
încă în urechi şi după obrajii aceia respingători' umflaţi de băutură, care îmi 
umpleau încă ochii, aveam înainte­mi” spre a mă reculege, o femeie cu 
trăsături delicate, cu înfăţişare şi purtări alese, aşezată lângă o masă lăcuită, 
pe care se afla un minunat serviciu de ceai din porţelan de China.
În acest loc ales, totul respira linişte şi fericire.
Stewardul, cu obrazul galben şi picioarele vârâte în papuci de pâslă, se 
strecurase ca o umbră, apărând şi dispărând fără zgomot şi îndeplinindu­şi 
serviciul pe nesimţite.
Încordarea pe care o resimţisem pe punte mă stăpânea încă, şi Miss 
West, servindu­mă, începu să râdă de mutra mea ameţită.
— Mr. Pathurst, aveţi cu totul aerul unuia care a văzut lucruri 
neînchipuit de ciudate, îmi spuse. Mi­a istorisit adineauri stewardul că un om 
din echipaj a căzut în mare.
„Asta vă frământă atâta? Ei, lăsaţi, apa rece trebuie să­l fi trezit!”
Această nepăsare batjocoritoare mă făcu să tresar.
— Omul de care­i vorba, îi spusei, este un smintit nenorocit. Locul lui 
nu­i pe această corabie. El ar trebui să fie într­un spital.
— Dacă ar fi s­o luăm aşa, replică tânăra, ar trebui să trimitem acolo 
unde spuneţi jumătate din echipaj.
„O bucată de zahăr?”
— Da… Mulţumesc… Dar amărâtul acela s­a rănit grozav cu propriile­i 
mâini. Îi curgea sângele de peste tot. S­ar putea să moară.
Miss West, trecându­mi ceaşca în care pusese zahăr, mă fixă serios cu 
ochii ei cenuşii.
Apoi, clătinându­şi capul, izbucni în râs.
— Dar bine, Mr. Pathurst, nu trebuie să vă furaţi plăcerea călătoriei, 
lăsându­vă dintr­o dată şi fără să se cuvină pradă covârşitoarei puteri de 
sensibilitate pe care o au nervii dvs.!
„Deocamdată, nu s­a întâmplat nimic deosebit. Trebuie să vă obişnuiţi cu
asemenea petrecanii şi, cu cât o veţi face mai curând, cu atât va fi mai bine 
pentru dvs. Orice echipaj comercial cuprinde mai multe sau mai puţine 
elemente dintre acestea”.
„De altfel, nu vă speriaţi. În ce priveşte oblojirea rănilor, vă puteţi încrede
în Mr. Pike. N­am călătorit niciodată cu el. Dar am auzit mult vorbindu­se că e 
un chirurg foarte priceput.
„După cât se pare, a săvârşit în cursul ultimei sale călătorii o amputare, 
care a reuşit pe deplin. Şi am auzit că era atât de mândru de izbânda pe care o 
repurtase, încât voia să lecuiască, tot cu ajutorul bisturiului, pe tâmplarul de 
pe bord, care suferea de puternice dureri de stomac.
„Mr. Pike, diagnosticând o criză de apendicită, făcu tot ce­i fu cu putinţă, 
ca să convingă pe bolnav să se lase operat. Dar tâmplarul nici nu voia să
audă… Ha! Ha! Ha!”
Miss West izbucni iarăşi în hohote şi adăugă:
— Mr. Pike era atât de încredinţat că asta era boala şi atât de sigur de 
necesitatea unei operaţii imediate încât oferi bolnavului, ca să­i facă pe plac, o 
sumedenie de pachete de tutun. Ha! Ha! Ha!
Încercai să stărui:
— Dar e un lucru chibzuit să încredinţezi pe bord o lucrare cât de mică
pe mâna unui smintit?
În loc să­mi răspundă, Miss West săltă din umeri. Apoi, văzându­mă
oarecum nedumerit, socoti de cuviinţă să mă lămurească.
— Vă repet Mr. Pathurst, că întâmplarea aceasta e fără însemnătate. 
Fără nici o însemnătate, mă înţelegeţi?
Asemenea întâmplări se întâmplă la fiecare îmbarcare. Oamenii vin pe 
bord îmbuibaţi de whisky şi într­o stare mai mult sau mai puţin înaintată de 
delirium tremens.
„Îmi aduc aminte că o dată, puţin după ce părăsisem portul Seatle, ne 
aflam încă în apropierea coastei.
„Unul dintre corăbieri, care până atunci nu dăduse nici un semn de 
sminteală, se năpusti dintr­o dată peste doi bucătari, îi strânse în braţe şi se 
prăbuşi frumuşel peste bord, împreună cu ei. Am oprit corabia şi am încercat 
în zadar să pescuim pe cei trei inşi. Dar, ducându­se la fund, smintitul nu­şi 
desfăcuse strânsoarea. După o oră, plecarăm, fără să fi făcut vreo ispravă”.
Miss West săltă iarăşi din umeri.
„Marea este un element sălbatic şi nemilos; de aceea, nu izbutim să
găsim decât cele mai rele specimene ale umanităţii, care să ne însoţească în 
călătorii.
„Uneori, mă întreb pe mine însămi de unde putem să­i adunăm. E vorba 
doar de a obţine de la ei, în treburile ce se cuvin îndeplinite, cele mai 
satisfăcătoare rezultate cu putinţă. Nici un mijloc nu poate fi cruţat, e drept. 
Fiindcă făpturile astea sunt într­adevăr foarte josnice. Da, foarte josnice”.
În timp ce şedeam în faţa măsuţei lăcuite, pe care se aflau porţelanurile 
de China şi o ascultam pe Miss West, făceam în minte o asemănare între 
obrazul ei drăguţ şi mişcările­i eterice şi zdrenţele ciuruite de găuri ale 
oamenilor care alcătuiau echipajul „Elseneurei”.
Nu mă îndoiam de adevărul şi îndreptăţirea cuvintelor pe care le rostea 
tânăra. Şi, cu toate acestea, eram mâhnit, auzind asemenea cuvinte, căzute cu 
atâta nepăsare de pe buzele ei drăguţe.
Însăşi graţia ei măreau spaima pe care mi­o pricinuiau cuvintele ce le 
rostea.
— Desigur, răspunsei. Desigur!… Sângele rece al tatălui dvs., nu e mai 
prejos decât al dvs. Asta am băgat bine de seamă atât cât a durat…
întâmplarea.
— Pun rămăşag, izbucni ea, că tata nu şi­a scos mâinile din buzunare!
Făcui un semn afirmativ şi obrajii domnişoarei West se împurpurară.
— Era de aşteptat! Spuse. Îl ştiu de atâta vreme'!
„Staţi Mr. Pathurst, ca să vă înveselesc, vă voi povesti o istorioară
nostimă”.
„Aveam pe atunci doisprezece ani. Eram cu tatăl meu, pe care­l urmasem
pe bordul lui „Dixie„, o corabie bună, aproape de acelaşi tonaj cu „Elseneura”. 
Ne întorceam la San­Francisco, unde ne aştepta mama.
„Trecuserăm de Poarta de aur (intrarea în golful de la San­Francisco) şi 
pluteam în golf, cu o adiere puternică din spate. Totodată, ne împingea şi 
fluxul.
„Într­un cuvânt, tata socoti că nu e nevoie să ne tragă un remorcher şi 
începurăm să alunecăm prin propriile noastre mijloace… „Pe neaşteptate, 
apăru un vapor, al cărui căpitan, neapreciindu­ne iuţeala şi crezând că va avea 
vreme să treacă, voi să meargă de­a curmezişul, pe dinaintea noastră.
„Izbirea era de neînlăturat şi, cu toate că tata, care prevedea ciocnirea, 
puse să se strângă pânzele de vintrile, partea de dinainte a vaporului nostru 
pătrunse cu toată puterea în mijlocul celuilalt, ca în unt.” „Vaporul acela 
transporta câteva sute de călători, bărbaţi, femei şi copii. A fost ceva 
înspăimântător.” „Totuşi, tata nu­şi ieşi deloc din minţi şi rămase tot cu mâinile
vârâte în buzunare. Trimise pe secund în partea de dinainte a vaporului pe 
care­l distrusesem, ca să înjghebeze, cu ajutorul echipajului, salvarea tuturor 
celor care mai puteau fi scăpaţi.
„Ca nişte ciorchini omeneşti, nenorociţii se agăţau de catargul nostru de 
dinainte, de unde apoi ajungeau cum puteau pe puntea lui Dixie.” „În acelaşi 
timp, cu o uimitoare repeziciune şi stăpânire de sine, tata porunci să se întindă
toate pânzele”.
— Şi pentru ce asta? Nu prea înţeleg.
— Pentru ce? Fiindcă tata, văzând vaporul cu care ne izbisem, spart în 
două, îşi dăduse seama chiar în aceeaşi clipă, că doar partea de dinainte a lui 
„Dixie”, care se înţepenise în celălalt vapor îl împiedica să se scufunde.
Trebuia menţinut în această poziţie, prin mărirea iuţelii.
Unii dintre călători căzuseră în apă, în timp ce se făcea transbordarea lor
anevoioasă. Alţii, ieşiţi din minţi, se aruncaseră singuri în valuri.
„Şi toţi se înecau, de la un capăt la celălalt, sub ochii mei îngroziţi, în 
timp ce vasul nostru îşi urma drumul.” „Tata era în mare încurcătură, cu 
deosebire în privinţa ordinelor pe care le avea de dat cârmaciului, însărcinat de 
a îndruma vaporul nostru printre toate cele care se găseau în radă, ancorate 
sau în drum. Fiindcă erau de temut noi ciocniri, din cauză că eram stânjeniţi 
de povara moartă pe care o împingeam înaintea noastră”.
„Când se încredinţă că nu mai rămăsese nimeni pe bordul vaporului 
distrus, strânse din pânze, iuţeala noastră se micşoră şi cele două vase se 
desprinseră singure. După câteva minute, vaporul pe care­l lovisem se 
scufundă”.
„Atât cât durase întâmplarea aceea zguduitoare, mâinile tatălui meu – şi 
v­o spun eu asta, Mr. Pathurst!
— Nu­i ieşiră din buzunare”.
Vorbind astfel, Miss West mă privi cu ochi lucitori, aşteptând din partemi
aplauze pentru tatăl ei.
Încuviinţai:
— Într­adevăr, mă minunează şi pe mine, ca şi pe dvs., această stăpânire
de sine în asemenea cazuri de nenorociri groaznice. Dar, mărturisesc, în ce mă
priveşte, că nu sunt în stare să vădesc o astfel de însuşire. Şi, pentru a ne 
întoarce la punctul nostru de plecare, atunci când ticălosul acela amărât se 
zbătea în mare, sufeream eu însumi mai mult decât toţi oamenii de pe corabie 
la un loc, împreună cu tatăl dvS. Şi cei doi locotenenţi.
— Tata, replică Miss West, nu suferă mai puţin, fiţi sigur, în asemenea 
împrejurări. Numai că are însuşirea de invidiat, că nu lasă nimănui putinţa de 
a vedea că suferă.
Gânditor, mă înclinai fără să răspund.
CAPITOLUL V.
Adunătură drăcească.
Când mă urcai iarăşi pe punte, un al doilea remorcher, mai mare, 
„Bretania”, se îndreptă spre noi. El avea rolul de a ne ajuta să trecem repede 
prin golful Chesapeake şi a ne însoţi până în larg.
Ducându­mă spre partea de dinainte a „Elseneurei”, găsii pe Sundry 
Buyers care, apăsându­şi mereu şi cu duioşie pântecele cu ambele mâini, se 
îndeletnicea cu mutarea şi aşezarea la locurile de dormit a oamenilor din 
echipaj, care aţipiseră unii peste alţii.
Cineva îi ajuta în această treabă destul de anevoioasă. Mă informai 
despre el la Mr. Pike, care­mi răspunse:
— E Nancy, al doilea şef al echipajului.
Şi adăugă pe un ton glumeţ:
— Nu­i aşa că­i drăguţ?
Acest Nancy trebuia să aibă vreo treizeci de ani, dar părea mult mai 
vârstnic.
Nu mai avea nici un dinte în gură, şi părea gata să se sfărâme la cea mai 
neînsemnată mişcare. Ochii lui, de culoarea ardeziei, erau murdari, iar obrajii, 
bolnăvicioşi şi raşi, băteau într­un galben ca lămâia.
Cu umerii lui strâmţi, cu pieptul supt şi obrajii traşi, dădea impresia 
unui ofticos în ultima fază a bolii.
Cu toate că nici Sundry Buyers nu vădea prea multă viaţă, Nancy era şi 
mai de plâns.
Şi când te gândeşti că prăpădiţii ăştia erau şefii echipajului! Şefi de 
echipaj ce păreau tare înfricoşaţi de oamenii pe care trebuiau – chipurile – să­i 
conducă! Eram foarte necăjit.
Dar înşişi oamenii aceştia, pe care îi vedeam acum laolaltă, cine erau 
oare, Dumnezeule mare? Niciodată Gustave Doré n­ar fi putut face să
ţâşnească din imaginaţia sa un clocot mai desfătător de infern.
Ei nu mergeau, ci răzuiau la fiecare pas puntea cu ghetele lor, tropăind şi
clătinându­se, din cauza beţiei sau a slăbiciunii. Cu deosebire însă mutrele lor 
meritau să fie văzute!
Miss West nu mă minţise, spunându­mi că întregul echipaj al unei 
corăbii comerciale cuprindeau un număr însemnat de nebuni şi idioţi.
Corpurile le erau strâmbe, feţele pustiite şi aproape toţi erau de statură
măruntă. Ceilalţi, care aveau o statură firească şi se ţineau ceva mai bine pe 
picioare aveau în schimb privirea ştearsă.
Un liliputan, cocoşat şi strâmb, cu ochii de un albastru deschis şi cu o 
mână grozav de răutăcioasă, strigă pe O'Sullivan, irlandezul, şi­i spuse o glumă
neruşinată.
O'Sullivan păru că nu­l aude şi­şi continuă mormăitul.
Un tânăr greoi, înalt şi gras, se ţinea după călcâiele liliputanului, făcând 
astfel o nepotrivire caraghioasă.
Iar de el se ţinea un fel de schelet pribeag, asemănător unei prăjini de 
scuturat nucii. Cei care­l vedeau se puteau întreba cum se mai ţinea pielea pe 
oasele acestei arătări.
În această defilare bizară, urma o creatură şi mai hidoasă decât cele de 
până acum. Închipuiţi­vă mai curând un copil decât un bărbat, un copil pocit, 
al cărui trup şi al cărui obraz păreau să fi îndurat, în cursul câtorva mii de ani,
toate chinurile omeneşti. Într­o mască de faun, devenită tâmpită în urma 
chinurilor pe care le îndurase, luceau ca două lumânări nişte ochi tare 
neliniştiţi, care păreau că sunt în necontenită şi amănunţită cercetare a tuturor
feţelor şi tuturor lucrurilor.
Aceşti ochi, care se mişcau neîncetat, erau parcă înnebuniţi de prezenţa 
unui Sfinx nevăzut, care ar fi pus stârpiturii ghicitori ameninţătoare, de 
dezlegarea cărora i­ar fi atârnat viaţa sau moartea.
Mai târziu am aflat pricina acestor mişcări neobişnuite. Stârpitura 
aceasta amărâtă era surdă ca o cizmă, cum se spune. Explozia unui cazan îi 
spărsese timpanul, iar ţăndările îi pustiiseră trupul.
Întorcându­mă, zării pe bucătarul­şef, urcat şi el pe punte şi aruncând 
de departe, ca şi mine, o privire spre echipaj. Chipul lui de asiatic înţelept şi 
viclean constituia, alături de toate aceste sluţenii, o mângâiere şi o 
îmbărbătare.
Chiar şi Shorty, care se ivise pe neaşteptate, după câteva minute, venind 
dinspre locuinţele echipajului, îmi oferi prilejul unei destinderi. Cu toate 
acestea şi în pofida ochilor lui expresivi, nu era nici el decât un fel de clown ale 
cărui purtări, după cum m­am încredinţat mai târziu, lăsau destul de mult de 
dorit.
Mr. Pike care tocmai trecea pe acolo, se opri o clipă aproape de mine şi 
măsură iute cu privirea turma aceea ciudată. Mutra lui se potrivea în totul celei
a unui negustor de vite, dezgustat de marfa ce i s­a trimis.
— Mamele lor, bombăni, i­au adus pe lume, dar nu i­au izbutit. Aproape 
nici unele şi aproape deloc.
Şi defilarea pociturilor nu se mai sfârşea.
Urmă apoi un bărbat palid şi cu ochii rătăciţi, despre care îmi dădui 
seama numaidecât că e robul stupefiantelor; după acesta un altul, uscat ca o 
scrumbie sărată şi afumată, a cărei culoare o avea dealtfel, cu ochii rotunzi ca 
mazărea şi de un albastru urât; un al treilea, mic dar muşchiulos, mi se păru, 
în ciuda faptului că şchiopăta destul de rău, una din mostrele mai omeneşti din
ceată.
Dar priceperea lui Mr. Pike era, în această privinţă, mai încercată, decât 
a mea.
— Ei, ăla de jos! Urlă către cel care­mi plăcuse oarecum. Ia ascultă!
— Da, domnule locotenent! Răspunse acesta, oprindu­se numaidecât.
— Cum te cheamă? Continuă Mr. Pike, pe tonul aspru şi morocănos, de 
care nu se lipsea niciodată când vorbea subalternilor săi.
— Charles Davis, domnule locotenent.
— Când mergi, pentru ce şontacăi astfel? O faci dinadins?
— Nu şontâcăi, domnule locotenent… răspunse omul pe un ton 
respectuos, îndreptându­se deodată.
Şi, la un semn al secundului, se îndepărtă sprinten, cu legănarea aceea 
ritmică a umerilor, obişnuită tuturor marinarilor.
— Ăsta, mârâi Mr. Pike, este cu siguranţă un marinar de meserie. Dar, 
cum te văd şi cum mă vezi, numai om de treabă nu e!
Locurile de odihnă ale echipajului păreau acum golite. Dar secundul nu 
era prea încredinţat de lucrul acesta.
El chemă cu glas răstit pe cei doi şefi ai echipajului, care se sprijiniseră
de stinghia de fier a corăbiei şi priveau liniştiţi.
— Ei, voi ăia! Ce v­aţi pironit acolo şi staţi degeaba? Mi se pare că dormiţi
de­a­n picioarele!… Sau credeţi că v­aţi îmbarcat ca să vă faceţi aici cura de 
odihnă?
„Ia intraţi în văgăuna aia şi scoateţi­mi afară pe oricare­l mai găsiţi pe 
acolo!”.
Sundry Buyers îşi mângâie şi­şi apăsă iarăşi cu duioşie abdomenul, 
stând puţin pe gânduri şi arătându­se foarte plictisit, în timp ce Nancy, cu 
obrazul pustiit de o veşnicie de suferinţe, se hotăra fără voie, ca o vită bătută, 
să pătrundă în locurile de odihnă ale echipajului.
Atunci, auzii ţâşnind dinăuntru o ploaie de înjurături din cele mai 
grosolane şi de blesteme, cărora Nancy le răspunse în chip împăciuitor, prin 
diferite rugăminţi dojenitoare şi mici îndemnuri. Băgai de seamă surâsul 
sălbatic şi ameninţător, care crispă obrazul lui Mr. Pike şi mă aşteptai să văd 
ieşind din văgăună nu ştiu ce figuri îngrozitoare şi dezgustătoare.
Dar nu fu aşa. Din punct de vedere fizic, cei trei flăcăi care apărură la 
uşă aveau o înfăţişare ceva mai plăcută decât a celorlalţi.
Mă gândii îndată că trăsăturile lui Mr. Pike se vor destinde şi că un surâs
adevărat îi va manifesta mulţumirea.
Însă greşii iarăşi. Ochii cenuşii ai secundului se încruntară şi mormăitul 
său obişnuit i se ivi pe buze, mai accentuat ca altădată. S­ar fi putut spune că
e mârâitul unui dulău gata să muşte.
Cei trei tovarăşi erau de statură aproape normală şi încă tineri. Să tot fi 
avut între douăzeci şi cinci şi treizeci de ani fiecare.
Erau îmbrăcaţi grosolan, dar destul de curat, bine raşi şi aspectul lor 
general era al unor oameni cumsecade.
Aveau privirea vioaie, în care se întrevedea şi ceva neliniştitor, ca la toţi 
ceilalţi oameni din echipaj.
Mlădioşi şi ageri, vânjoşi în mişcări, era de netăgăduit că, înainte de a se 
angaja, nu înduraseră foamea şi nu­şi risipiseră pe băutură banii câştigaţi în 
ultima călătorie, nici cei primiţi în contul simbriilor viioare.
Aceşti indivizi, care mă măsurau cu de­amănuntul pe furiş, ca şi pe Mr. 
Pike, cu o privire atentă şi pătrunzătoare, aveau fără îndoială o mare stăpânire 
de sine.
De unde puteau să vină indivizii ăştia? Urma s­o aflu foarte curând.
— Ei, tu, cum te numeşti? Bombăni Mr. Pike, adresându­se primului 
dintre cei trei, care era evreu prin nasul său asemănător ciocului de vultur şi 
irlandez prin ochi, fălci şi forma buzei de sus.
Cei trei părură că se sfătuiesc o clipă. Fu un fel de telegrafie mută, 
nevăzută şi liniştită, dar care nu­mi scăpă vederii, o clipire din ochi, o mişcare 
a capului, cu neputinţă de perceput.
După ce­şi trecură mesajul tainic; cel întrebat răspunse:
— Murphy.
— Spune: „domnule locotenent!” răcni Mr. Pike.
Murphy făcu un gest nedesluşit spre tovarăşii săi şi Mr. Pike, arătând că
nu înţelege ce i se spune.
Stăpânindu­şi furia ce­l năpădea, Mr. Pike fu nevoit să lămurească:
— Cred că până acum n­aţi pus niciodată piciorul pe vreun vapor… Ei, 
atunci când unul dintre voi se află în faţa unui ofiţer de bord şi­i vorbeşte, 
trebuie să­i spună „domnule căpitan”, sau „domnule locotenent”, după cum e 
cazul.
— Da, domnule locotenent!… Răspunse Murphy, cu o voce dinadins 
tărăgănată şi plictisită, ca şi cum ar fi depus o sforţare supraomenească spre a 
pricepe.
— Prin urmare, ne­am înţeles o dată pentru totdeauna?!
— Da.
— Domnule locotenent!” zbieră Mr. Pike.
— Da, domnule locotenent! Repetă Murphy, a cărui voce deveni atât de 
blândă şi dezmierdătoare, încât mânia secundului crescu şi mai mult.
— Murphy, spuse secundul, este un nume pe care­l întâlneşti la fiecare 
pas. „Nosey”7 ţi s­ar fi potrivit mai bine.
Consimţirea veni printr­un răspuns, obraznic prin însăşi blândeţea şi 
nepăsarea lui mieroasă.
— Da, domnule locotenent! „Murphy năsosul”, spre a vă fi pe plac. S­a 
înţeles, domnule locotenent!
Cei trei izbucniră în hohote de râs; dar era un râs, pe care numai jocul 
muşchilor îl manifesta pe obrajii lor şi care era însoţit de batjocura întipărită în 
ochi, împreună cu un netulburat sânge rece.
În faţa acestor trei zăpăciţi, Mr. Pike părea că se află pe un pat cu 
cărbuni aprinşi.
Trecu la al doilea din „trio”, în vinele căruia curgea Dumnezeu ştie ce 
sânge chaldeean sau semit, corcit cu sânge latin.
— Şi tu cum te numeşti?
— Bert Rhine, domnule locotenent… fu răspunsul, tot atât de 
dezmierdător, mătăsos şi supărător, ca al „năsosului”.
— Bine! Aprobă Mr. Pike. Şi tu a treia păsărică?
La al treilea dintre tovarăşi, cel mai tânăr şi cel mai mărunt, se regăsea 
rasa mediteraneană. Obraz măsliniu şi frumuseţe regulată a trăsăturilor, 
aproape asemănătoare aceleia a unei camee antice.
Presupusei că această mogâldeaţă zăpăcită se născuse în America, din 
imigranţii veniţi din Italia meridională, de pildă din Napoli sau din Sicilia.
— Twist, domnule locotenent! Răspunse cel întrebat, pe acelaşi ton 
searbăd şi blând, ca şi tovarăşii săi.
— Hm! Mormăi Mr. Pike. Ăsta­i iarăşi un nume obişnuit. „Kid”8 ţi­ar sta 
mai bine. Ne­am înţeles, nu­i aşa?
— Înţeles, domnule locotenent! „Kid Twist”. E tare drăguţ!
Şi tustrei îşi reluară liniştiţi râsul.
Mr. Pike îşi ieşise cu desăvârşire din răbdări, pradă unei furii cumplite, 
care căuta zadarnic o pricină oarecare pentru a izbucni.
Scrâşnind din dinţi spuse flegmatic:
— Acum, spre binele fiecăruia, vreau să vă pun un lucru în vedere. Ştiu 
cu cine am de furcă. Sunteţi nişte zdrenţe. Nişte zdrenţe însufleţite. Şi aşa vă
voi socoti.
„Dar veţi lucra ca lumea. Dacă nu, vă veţi căi. Prima dată când vreunul 
dintre voi va călca strâmb, sau se va pregăti să calce strâmb… Să ia aminte! Să
se păzească! Cine are urechi, să audă!”.
„Şi asta s­a înţeles?! Atunci, cu atât mai bine! Deocamdată, duceţi­vă la 
macarale! Marş!”.
Mr. Pike se suci pe călcâie şi­l urmai. Îl rugai să­mi răspundă exact cărei 
categorii aparţineau cei trei.
— Cea mai rea dintre toate, îmi răspunse. Nu e tunul între ticăloşii ăştia 
care să nu fi făcut închisoare. Sunt adunături drăceşti.
Tot mergând, nimerirăm peste o jumătate duzină de inşi, tăvăliţi pe 
căptuşeala deschizăturii punţii.
Recunoscui printre ei pe Larry, care poreclise pe Mr. Pike „mojic bătrân”, 
şi care, în loc să­şi ducă lucrurile unde se cuvenea, aşa cum i se ordonase, se 
rezemase liniştit pe ele, întinzându­şi picioarele.
Dealtfel, întregul grup ar fi trebuit să se afle acum la operaţia de 
manevrare a macaralelor.
Înaintând, Mr. Pike se aplecă spre Larry.
— Ridică­te! Îi porunci.
— Nu pot.
— Spune: „domnule locotenent”, Dumnezeule!
— Nu pot, domnule locotenent. Am băut mult aseară şi, fiindcă nu mă
puteam duce mai departe, mi­am dormit toată noaptea pe pământ, în piaţa 
Jefferson.
„Aşa că azi­dimineaţă m­am trezit îngheţat până la oase. Mâinile şi 
picioarele mi­erau atât de amorţite, încât a trebuit să fiu ridicat cu de­a sila.
— Înţeleg. Erai beat­mort şi ţeapăn ca o măgăriţă.
Larry clipi din ochi în chip plângător, întocmai ca o maimuţă în faţa unei 
bâte. Simţea că­l paşte în fiinţa secundului o nenorocire groaznică.
— Bătrânul mojic” ce sunt, continuă Mr. Pike imitând vocea jalnică, îţi va
arăta fără zăbavă ce­i în stare.
Şi iată ce văzui.
Vă rog să vă amintiţi cele ce v­am spus despre labele imense care slujeau
lui Mr. Pike în locul mâinilor, cu degete de o lungime şi o grosime îndoite faţă
de măsura degetelor mele, cu încheieturile pline, cu umerii şi braţele tot atât de
uriaşe.
Dintr­o singură lovitură, dată doar cu vârfurile degetelor mâinii sale 
drepte, cu alte cuvinte dintr­o singură palmă aplicată în bărbia lui Larry, Mr. 
Pike îl ridică în aer ca pe o pană şi­l lăsă să se prăbuşească, învineţit, peste 
calabalâcul pe care­l găsise trântit.
În urma loviturii neaşteptate, cel care stătea culcat mai înainte chiar 
lângă Larry mormăi ameninţător şi schiţă gestul de a se ridica şi a se pregăti de
bătaie.
Dar de­abia se ridică pe picioare, aşa cum putu, că Mr. Pike îl lovi cu 
dosul aceleiaşi mâini în plină faţă.
Plesnitura acestei palme fu straşnică.
Lovitura păruse uşoară şi dată fără nici o sforţare. S­ar fi zis că un urs 
mare şi bun s­ar fi jucat alene cu laba.
Cu toate acestea, atât era de mare puterea naturală şi nemaipomenită a 
secundului! Şi dincolo de acest gest, atârna atâta greutate de oase şi muşchi, 
încât cel lovit se tăvăli pe o parte şi se rostogoli prin deschizătură tocmai pe 
punte.
În timpul acestor întâmplări, O'Sullivan, zmintitul, care se plimba fără
rost, se îndreptă spre secund, mormăind obişnuitele lui grosolănii.
Ca un foc de revolver, Mr. Pike, care se păzea, trânti în direcţia de unde 
se auzea bolboroseala aceea suspectă o întrebare răcnită: „Cine­i acolo?”.
Dar, dându­şi seama că e zmintitul, îşi reţinu mâna, care era gata să
lovească.
Larry şi celalalt turtit pe punte îşi frecau coastele, bodogănind şi se 
străduiau să­şi recapete echilibrul şi să se îndrepte.
Ceilalţi patru inşi care mai erau acolo se ridicaseră acum, respectuoşi şi 
supuşi.
Mie însumi îmi impuse acest sexagenar de temut. După aceste 
întâmplări, eram din ce în ce mai convins de adevărul neobişnuitelor şi 
uimitoarelor povestiri din trecut, pe care mi le istorisise.
Fixând pe Larry în ochi, îl întrebă:
— Dacă nu te superi, cine e „bătrânul mojic”?
— Eu sunt, gemu Larry, smerit, eu domnule locotenent!
— Foarte bine! Acum, căraţi­vă cu toţii de aici – şi la macarale!
Târându­şi picioarele, cei şase inşi ascultară, posomorâţi şi înăcriţi, ca 
nişte dobitoace îmblânzite ce erau.
*
* *
Părăsind pe secund, mă căţărai pe o scară vecină cu catargul de 
dinaintea corăbiei, de unde puteam privi în voie manevra împreunată a 
„Elseneurei” şi a remorcherului cel mare.
Văzui că echipajul propriu­zis era alcătuit din două echipe de câte 15 
inşi. La aceştia trebuiau adăugaţi, în afară de cei doi şefi de echipaj, corăbierii 
şi dulgherul. Cei mai mulţi dintre ei munceau din greu la scripete, sau se 
îndeletniceau pe punte cu diferite treburi.
Pentru ei, orice muncă era o sforţare peste măsură de mare. Aproape toţi 
păreau nişte cadavre ieşite din coşciuge, bolnavi fugiţi din spitale, saci cu 
cenuşă, nişte tâmpiţi sau vicioşi înveteraţi.
Ridicând ochii, privii înaltele catarguri de oţel, cu vergelele lor din acelaşi 
metal şi cu vergeluţe din lemn şi cu reţeaua aceea de frânghii, care înfăţişa în 
aer o pânză de păianjen, delicată şi încurcată. Şi mi se părea din ce în ce mai 
de necrezut, ca asemenea zdrenţe omeneşti să fie în stare să manevreze 
măreaţa corabie „Elseneura” în cursul vremii rele şi a furtunilor, de a o stăpâni 
şi cârmi prin întunecimile nopţii şi prin toate primejdiile oceanului.
Dar atunci îmi veniră în minte cei doi voinici care conduceau turma 
aceasta josnică, Mr. Pike şi Mr. Mellaire, a căror energie fizică şi putere morală, 
la fel de neîmblânzite, erau însărcinate cu însufleţirea acestor lepădături 
omeneşti.
Turul de forţă ce urma să fie săvârşit nu mi se părea mai puţin uluitor şi 
ajunsei la convingerea că, dacă oamenii aceştia aveau să izbutească în 
îndeplinirea sarcinilor, eu eram fără îndoială cel mai nepriceput dintre oameni 
în privinţa treburilor marinăreşti.
Mă întrebai mirat: de ce oare echipajul nu cânta încă, în timp ce­şi făcea 
manevra, potrivit vechiului obicei despre care mi se vorbise de mii de ori? 
Răspunsul era simplu: din cauză că în scheletele acestea lipsite de vlagă şi în 
piepturile lor gâfâitoare, nu rămăsese destulă suflare.
Dezgustat de cele ce văzusem, mă urcai pe puntea îngustă de oţel, ce 
plutea în aer şi era totuşi foarte trainică, agăţată de la un cap la celălalt al 
„Elseneurei”. Ajunsei în spatele corabiei, în camera hărţilor, unde căpitanul 
West, cu o ţigară de foi în gură, mă întâmpină cu cel mai cald surâs de care era
în stare. Cu picioarele pe masă, şedea tolănit într­un scaun ce se legăna.
Apoi, coborâi scara cabinelor şi, când mă aflai în faţa cabinei domnişoarei
West, o auzii cântând încetişor şi voios.
Trecând apoi pe dinaintea cămării, salutai prieteneşte pe steward şi intrai
spre a arunca o privire prin micul regat, minunat de curat şi de bine, orânduit, 
în care domnea bătrânul chinez. Şi­mi dorii să am cândva, numai pentru 
plăcerea mea şi bucuria mesei, un slujitor tot atât de migălos şi priceput.
— Am privit în amănunţime întregul echipaj, îi spusei cu prefăcută
nepăsare. Ia spune­mi, ce crezi despre oamenii ăştia?
— Adunătură de smintiţi…, răspunse omul galben, ridicând plictisit din 
umeri. Lepădături, toţi trăsniţi. Dumneavoastră, vedeţi mai târziu!
Judecata lui o întărea pe a mea.
Îmi continuai drumul până la cabina mea, care era aşa cum mi­o 
dorisem. Wada îmi despachetase şi îmi orânduise toată îmbrăcămintea, 
aşezând apoi pe rafturile de pe ziduri toate cărţile pe care le luasem cu mine.
Cele trebuincioase spălatului şi pieptănatului erau în sertarul lavaboului.
Cizmele mele marinăreşti, pălăria de pânză impermeabilă şi mantaua unsă cu 
ulei erau agăţate pe cuiere, sub o perdea.
Tot ce­mi era trebuincios pentru scris era aşezat pe birou. În faţa 
biroului, un fotoliu învârtitor, învelit în piele şi temeinic înşurubat în sol îmi 
întindea braţele.
Pijamaua şi halatul erau aşezate pe pat, la picioarele căruia mă aşteptau 
papucii, la locul lor obişnuit.
Aici, în partea dindărăt a corăbiei, totul era potrivit celor mai gingaşe 
cerinţe omeneşti.
Acolo sus, pe punte şi în partea din faţă a corabiei, mişuna drojdia aceea 
de creaturi de coşmar, omeneşti prin presupunere, sau mai exact strâmbăturile
umanităţii, cărora le era încredinţată mânuirea materialului acestei frumoase 
corăbii, odată cu siguranţa sa şi a mea chiar.
Iată ce era nemaipomenit şi mai presus de orice închipuire! În pofida 
sincerei mele admiraţii pentru Mr. Pike şi Mr. Mellaire, mă simţeam înfiorat.
În timp ce mă aşezam în minunatul fotoliu, care părea că mă îmbie cu 
coada ochiului şi mă răsturnai desfătat în el, după ce scosesem dintre cărţi un 
volum al lui George Moore9, mă simţii stăpânit de presimţirea nedesluşită că
această călătorie se putea sfârşi printr­o mare nenorocire.
Dar fotoliul care mă găzduia era atât de priicios şi de atrăgător, iar 
cabina era atât de încăpătoare şi de plăcută, sau mai curând frumoasa odaie în
care mă lăfăiam într­o fericire desăvârşită şi liniştită, încât gonii imediat din 
minte aceste gânduri negre.
Niciodată, pe nici un transatlantic, nu avusesem şi nu mă bucurasem de 
atâtea înlesniri şi plăceri şi mă gândii la toate cărţile necitite până acum şi cu 
care aveam să mă desfăt în cursul atâtor săptămâni şi luni.
Totuşi, întrebai pe Wada dacă a văzut tot echipajul, sau parte din el şi ce 
credea.
— Nu, îmi răspunse, eu nemişcat de aici. Dar bucătar­şef spus mine 
niciodată nu mers pe mare cu aşa oameni. Toţi nebuni, toţi stricaţi, toţi numarinari.
Multe necazuri aşteptăm cu ei. Răbdare şi vedem.
„Nu prost de tot chinezul. Este cincizeci ani şi mult lucrat pe mare. Pe 
urmă, făcut economii, făcut negustorie mare San­Francisco. Dar avut necaz 
multe poliţia. Contrabandă de opiu. Asta tare rău”.
„Avut noroc şi găsit avocat bun scăpat închisoare. Dar avocat muncit 
foarte mult şi luat chinez tot. Casă, bani, tot.” „Atunci, început iar meseria 
veche. Aici, „Elseneura„ bine plătit la el. Şaizeci dolari pe lună. Dar tot nu 
mulţumit. Echipaj tare păcătos. Ţicniţi, pungaşi. Asta, foarte periculos!”
Cerând puţin după aceea lui Wada să deschidă ferestruica mobilă pentru
a aerisi încăperea, auzii de­a lungul cherestelei corăbiei fâşâitul valurilor pe 
care le spintecam.
Înţelesei că „Bretania” pornise la drum şi ne luase cu sine spre largul 
mării.
O clipă mă gândii, pentru ultima dată, că aveam încă vreme să renunţ la 
călătorie şi să mă înapoiez la Baltimore cu remorcherul cel mare, ce urma să se
întoarcă. Dar din cămară venea un zgomot uşor de porţelan, pe care­l auzii prin
uşa mea întredeschisă. Bucătarul­şef pregătea masa de seară, o masă care, 
fără îndoială; nu putea să fie decât delicioasă.
Aşa că… aşa că… mă lăsai în voia soartei.

Convorbiri în timpul mesei.
Mâncărurile au fost atât de gustoase, încât mi­au depăşit aşteptările. Nu 
ştiu de unde venea bucătarul, dar era un om iscusit.
Ne servea Miss West, într­o colaborare atât de desăvârşită cu chelnerul, 
încât s­ar fi spus că acesta era un vechi servitor al casei, deprins cu toate 
obiceiurile şi cerinţele.
Căpitanul West şi fiică­sa, Mr. Pike şi eu însumi, alcătuirăm la masă
quartetul, care de aici înainte avea să se reunească în fiecare zi, în tot cursul 
călătoriei.
În vederea cinei, secundul, aşezat în faţa mea, îmbrăcase în mod special 
un veston negru, care făcea cute la subţiori, se umfla şi era gata să plesnească
pe spatele lui larg şi vânjos şi se încovoia anevoie pe umerii lui aduşi.
Mr. Pike mânca fără să scoată un cuvânt, spre marea mea uimire. 
Fiindcă nu­mi venea să cred că nu se pricepea, sau nu avea ce să vorbească.
Mai întâi, mă gândii că se simţea stingherit de prezenţa domnişoarei 
West. Dar nu trecu mult şi înţelesei că însuşi căpitanul West statornicise 
această orânduială.
Oricât de mult se deosebeau moraliceşte Mr. Pike şi Mr. Mellaire de 
oamenii din echipaj, căpitanul West socotea că trebuie să­şi ţină locotenenţii 
cam la aceeaşi distanţă. Nu vorbea cu ei niciodată, decât în privinţa lucrurilor 
care ţineau cu adevărat de meserie.
În schimb se purta minunat cu mine. Eram călătorul lui, un musafir 
aproape şi boieria lui înnăscută îl făcea să mă considere ca pe un egal al său.
Miss West avea pentru mine aceeaşi consideraţie. Iar în ceea ce priveşte 
pe Mr. Pike, băgai de seamă că tânăra era mai puţin severă cu el, decât tatăl ei.
I se întâmpla uneori să vorbească secundului despre felurite chestiuni şi,
de fiecare dată când i se spunea ceva, Mr. Pike se mulţumea să răspundă doar 
atât:
— Da, Miss. Nu, Miss.
De altfel, mânca foarte îngrijit şi din când în când mă privea peste masă
cu ochii lui cenuşii, ascunşi sub sprâncenele­i stufoase.
La rându­mi, îl cercetam cu de­amănuntul şi, în ciuda trecutului său 
întunecat de conducător şi sfărâmător de oameni, nu mă puteam stăpâni de a 
nu­i nutri o adevărată simpatie.
Dădea impresia limpede a unui bărbat cumsecade şi sincer. Şi râdea cu 
atâta poftă, cu un accent atât de cald şi copilăresc, auzind cele câteva glume pe
care mă străduiam să le istorisesc, pentru a înveseli puţin atmosfera! Nu, 
desigur, cu un asemenea râs omul acesta, adesea brutal din cauza meseriei, nu
era rău!
Şi mi se păru că mi­ar fi fost greu să dau un certificat asemănător 
conştiinţei lui Mr. Mellaire care, în vreme ce noi prânzeam, era de veghe pe 
punte.
Într­un cuvânt, mie şi domnişoarei West ne revenea oarecum îndatorirea 
de a deschide şi întreţine convorbirile.
La Miss West, pe care, de asemenea, o cercetai pe ascuns, mă izbea cu 
deosebire un lucru. Era nepotrivirea între obrazul ei oval şi gingaş şi restul 
corpului ei, care trăda o sănătate desăvârşită. La această tânără, vigoarea 
sănătoasă şi însufleţită a membrelor ei, ca şi rotunjimea lor plină şi cărnoasă, 
se uneau cu subţirimea unei sălcii.
Pielea era delicată şi străvezie. Gâtul avea avântul unei columne 
plăpânde, bine aşezată pe temelia ei. Mâinile, fără a fi peste măsură de mioi, 
erau aşa cum se potriveau unei femei de statura ei, lungi şi subţiri şi foarte 
îngrijite, Braţele­i erau puternice şi muşchiuloase, dar numai cât trebuia.
Nasul, uşor încovoiat al căpitanului West, vădea putere de stăpânire şi 
voinţă.
Şi nu mă îndoii de fel că şi tatăl şi fiica, aşa cum aveam să aflu mai sigur 
mai târziu, erau, fiecare în genul său, nişte ciudate şi minunate fructe ale 
mării, ca să spun aşa.
În cursul mesei, mă încumetai să­mi rostesc uimirea, pricinuită de 
priceperea cu care scuturase Mr. Pike amorţeala echipajului şi ajunsei la 
întâmplarea cu Larry, pe care secundul îl zvârlise în aer ca pe o frunză, doar cu
o singură palmă.
Mărturisii cu naivitate că acest spectacol, cu totul nou pentru mine, mă
supărase mai întâi, dar că apoi mi­am dat seama că astfel de fapte aveau 
uneori circumstanţe uşurătoare.
Ascultându­mă cum istoriseam cu atâtea amănunte o întâmplare atât de 
neînsemnată pentru el. Mr. Pike îşi încruntă sprâncenele, privindu­mă cu o 
mină aspră. Dar nu mă întrerupse, ci mă lăsă să­mi sfârşesc povestirea.
Când terminai, se făcu tăcere. Miss West, care se îndeletnicea cu 
pregătirea cafelei, nu­şi încetinise lucrul.
Nici Mr. Pike, adâncit în operaţia de spargere a unor nuci, nu spuse 
nimic. Dar văzui fluturând un surâs înveselit pe chipul său.
Căpitanul West mă privea cu luare aminte, cu ochii lui azurii, ca şi cum 
ar fi privit cins ştie ce planetă, situată la o depărtare de nenumărate miliarde 
de mile.
Iar eu, îmi dădeam perfect seama, aveam aerul unui nerod.
— Mr. Pathurst, rosti în sfârşit căpitanul West cu seninătate, pe bord 
este orânduită regula absolută de a nu se face nici un fel de observaţie 
privitoare la disciplină.
Îmi înghiţii saliva şi, pentru a­mi cere iertare, mă grăbii să adaug:
— Dar nu doream să mă leg de disciplină. Ci istorisind această mică
întâmplare, am înţeles să stărui asupra uriaşei puteri fizice a lui Mr. Pike.
— Îmi dau seama… reluă căpitanul West, cu acelaşi calm netulburat.
„Dar vedeţi, Mr. Pathurst, asemenea poveşti n­au însemnătate nici 
pentru mine, nici pentru ceilalţi de la masă.
„În toate împrejurările de felul celei de care aţi vorbit, las frâu liber 
locotenenţilor mei. La urma urmelor, ei ştiu foarte bine că nu le­aş îngădui nici 
o asprime sau violenţă lipsită de îndreptăţire.
„Asta­i tot”.
Obrazul aspru al lui Mr. Pike, care renunţase să mai spargă nuci şi care, 
în timp ce vorbea căpitanul West, îşi pironise privirea în faţa de masă cu o 
atenţie deosebită, se înseninase cu totul.
— Iar ochii secundului ridicaţi spre mine, îmi exprimau, nu fără o uşoară
batjocură, lipsa lui de duşmănie.
Oarecum stânjenit, îmi îndreptai privirea spre Miss West, căutându­i 
sprijinul şi simpatia.
Ea pufni în râs, văzându­mi aerul mâhnit şi spuse:
— Vedeţi, Mr. Pathurst, tata e sătul până în gât de echipajele lui. Se 
preface că nu le bagă în seamă, atât cât poate. E cel mai bun lucru.
Mr. Pike întări aceste spuse printr­o înclinare a capului şi, spre a abate 
cu dibăcie convorbirea, Miss West ne istorisi cu mult duh uimitoarea păţanie 
pe care o îndurase, chiar în ajunul plecării, cu un birjar din Boston, care nu 
voia s­o ducă acolo unde­i ceruse.
După sfârşitul mesei, mă dusei în cabină spre a­mi lua ţigări şi, în 
treacăt, cerui lui Wada să­mi spună ce ştie despre bucătarul care pregătise 
minunatele mâncăruri ce ne fuseseră servite.
Şiret ca o maimuţă şi ştiindu­le pe toate, Wada îmi răspunse:
— El cheamă Louis. El chinez ca bucătar­şef. Dar numai jumătate 
chinez. Ailaltă jumătate englez.
„Ştiţi cum cheamă insula unde Napoleon fost timp mult prizonier, pe 
urmă murit?”
— Sfânta Elena…
— Da. Acolo născut Louis. Şi vorbit foarte bine englezeşte.
În această clipă se ivi Mr. Mellaire, venind de pe punte; fusese schimbat 
de Mr. Pike şi se îndrepta spre odaia cea mare de dindărătul corăbiei, unde se 
servea a doua masă.
Trecând pe dinaintea mea, se înclină uşor şi­mi spune „bună seara”, cu 
toată curtenia şi cu toată demnitatea unui gentleman.
Cu toate astea, îmi era cu neputinţă să­mi gonesc vrăjmăşia firească, de 
care mă simţeam cuprins împotriva acestui om. Simţeam că însuşirile morale 
ale celui de­al doilea locotenent nu sa potriveau cu cele fizice, îmi dădeam 
seama că există în el ceva nelămurit, dar lipsit de orice preţuire.
Şi făcui îndată o asemănare între enigma pe care o ascundea omul acesta
şi ceea ce se cuibărea sub ţeasta celor trei ticăloşi, goniţi cei din urmă la treabă
de către Mr. Pike. Impresia era tot atât de supărătoare.
În spatele lui Mr. Mellaire, mergea greoi şi încurcat un ins ciudat, care 
avea un cap de vrabie aşezat pe un cap de uriaş.
Picioarele lui, dacă nu chiar şi mâinile, erau şi mai mari decât cele ale lui
Mr. Pike.
Când Mr. Mellaire şi însoţitorul său pătrunseră în odaia cea mare de 
dindărătul corăbiei, întrebai din ochi pe Wada: „Cine­i?”.
— El dulgher pe bord, îmi răspunse. El cheamă Sam Lavroff. El venit de 
la New­York.
„Stewardul spus mine Sam Lavroff prea tânăr pentru dulgher la corabie. 
El are douăzeci şi doi ori douăzeci şi trei ani”.
Înapoiat în cabina mea, auzii iarăşi prin ferestruica mobilă ce era 
deschisă, fâşâitul valurilor spintecate de „Elseneura”.
Mersul ne era regulat şi iute – şi eu, care nu călătorisem niciodată decât 
pe vapoare, mă obişnuii greu cu gândul că, deşi era lipsită de vibraţiile elicei, 
corabia putea înainta totuşi.

„Un whisky bun pentru Jeannot al meu”
Era abia ora opt, când mă urcai din nou pe punte.
Stelele sclipeau în noapte şi la lumina lor zăream, deasupra capului, 
formele întunecate ale pânzelor, care se înmulţeau din ce în ce, după cum îşi 
putea da seama până şi un necunoscător ca mine.
Umbrele nedesluşite de oameni, rânduite în şiruri lungi, trăgeau de funii.
Corăbierii erau aşezaţi unul după altul şi trăgeau tropăind pe loc, încruntaţi şi 
într­o tăcere tristă şi înverşunată.
Se auzea tunând doar vocea lui Mr. Pike, care urla ordinele 
trebuincioase, strigând neîncetat: „Hai, rup! Hai, rup!” şi revărsând peste toţi 
aceşti nenorociţi o ploaie neîntreruptă de înjurături.
Mr. Mellaire îi veni curând în ajutor şi conlucrarea sa nu fu deloc de 
prisos. Aproape toţi oamenii erau cu totul recunoscători, nu numai în privinţa 
manevrei, ci şi a numelui familiilor.
În diferite rânduri, văzui pe cei doi locotenenţi nevoiţi să pună ei înşişi 
mâna, spre a îndeplini lucrul. Fiindcă ticăloşii amărâţi pe care îi conduceau, 
neştiind prea bine ce au de făcut, se opreau, plictisiţi şi ţepeni, ca nişte 
împotmoliţi.
Alte siluete se zăreau pe catarguri şi, fără îndoială mai deprinse cu lucrul
decât mormolocii de pe punte, desfăşurau şi întindeau pânzele.
— Aşadar, puteţi vedea dvS. Înşivă, Mr. Pathurst… mormăi Mr. Pike.
„E oare treaba unui secund de a sta să tragă de odgon? Ce nenorocire! 
Dar şefii de echipaj sunt şi mai nepricepuţi, dacă mi­e îngăduit să spun, decât 
oamenii lor”.
Îi spusei:
— Până acum, am crezut totdeauna că marinarii de pe corăbii cântă, în 
timp ce trag de frânghii.
— De fapt, aşa e obiceiul. Şi dacă ţineţi să­i auziţi…
— Aş fi încântat.
— Perfect. Şi să­mi spuneţi cum v­au plăcut. Ei, voi, Nancy şi Sundry 
Buyers! Adormiţilor!
„Hai, la otgoanele pentru ridicatul catargurilor – şi un cântec frumos, vă
rog!”
Drept răspuns, văzui pe Sundry Buyers mângâindu­şi pântecele şi 
apăsându­şi­l cu ambele mâini, în timp ce Nancy îşi plescăia limba, pentru a se
pregăti să cânte.
Cu o mutră posomorâtă, Nancy începu: „Să mergem, mergem, mergem.
„Să mergem să omorâm pe Paddy şi­i vom lua cizmele!” în locul glumei 
urmărită de autorul cântecului şi a înflăcărării vioaie ce ar fi fost de aşteptat, 
era ca un clopot de înmormântare, un vaiet nearmonios şi jalnic.
— Destul! Ajunge! Răcni Mr. Pike, smulgând din mâinile unuia dintre 
corăbieri o funie, care nu trebuia trasă. Nu suntem la înmormântare!
„Să te auzim pe tine, Sundry Buyers! Scoate din gâtlej ce ştii mai „gigea”!
Atunci, ţâşni din umbră o voce mai slabă şi mai spartă încă decât cea a 
lui Nancy: „Trebuie, trebuie tras mai sus, „Pentru ca vergelele vintrelor să se 
urce!
„Un whisky bun pentru Jeannot al meu!
În principiu, acest ultim vers trebuia reluat în cor de întregul echipaj. 
Dar nu răspunseră decât două glasuri.
Sundry Buyers făcu o sforţare şi reluă cântecul, cu glas tremurat: 
„Whisky­ul a ucis pe soră­mea, Suzanne, „Whisky­ul”…
Mr. Pike înfierbântase echipajul. Şi în timp ce el repeta necontenit: „Un 
whisky bun pentru Jeannot al meu”, oamenii aceia pe jumătate morţi să
frământau năpraznic şi trăgeau de funii pe întrecute, până în clipa când Mr. 
Pike, încetând să cânte, strigă cu voce tăioasă:
— Legaţi odgoanele!
Atunci, întregul avânt pieri şi nu mai văzui, în noapte, decât nişte zdrenţe
omeneşti ce se poticneau, alunecau şi scânceau, se amestecau din nou la 
manevră şi erau gata să se prăbuşească la fiecare pas.
Doi dintre corăbieri se dădură în lături pe nesimţite şi încercară zadarnic 
desigur, să plece spre a se ascunde îndărătul locuinţelor echipajului. Dar, Mr. 
Pike îi surprinse şi se năpusti asupra lor.
Auzii plescăind nişte palme şi, după câteva clipe, cei doi apărură iarăşi, 
cu secundul la spatele lor; Mr. Pike îi mustră cu asprime, ameninţându­i cu 
pedepsele cele mai aspre, în cazul când vor mai săvârşi vreo ispravă de felul 
acesteia.
Acest spectacol descurajator îmi pricinuise o mare amărăciune şi mă
întorsei spre partea dindărăt a corăbiei, unde găsii pe dunetă pe căpitanul 
West, care se plimba liniştit.
În spatele lui, unul dintre prăpădiţii pe care îi văzusem în cursul zilei, 
unul dintre cei mai scunzi şi piperniciţi, ţinea roata cârmei, o roată mare 
acoperită cu aramă şi ţintuită, ce părea că­l striveşte.
La lumina felinarelor, văzui strălucind ochii albaştri ai stârpiturii, chip de
stafie neputincioasă şi veştejită.
Se numea Andy Fay şi­şi dăduse vârsta de şaizeci de ani. Sunt 
încredinţat însă că avea mai mult.
Eram mâhnit şi îngândurat. Şase luni de călătorie în asemenea condiţii!
Dacă, scârbit de mediul bolnăvicios care mă înconjura, îmi îndreptam 
gândul spre Miss West, singura fiinţă de pe bord într­adevăr în stare să mă
înţeleagă, mă simţeam cuprins de mânie împotriva seninătăţii tinerei femei, 
faţă de tot ceea ce mă întărâta sau mă îndurera.
Cu cei treizeci de ani ai mei şi plictisul timpuriu, care mă hotărâse să
întreprind această călătorie, nu eram, în faţa ei şi a sângelui roşu care­i 
dogorea în vine, decât un fel de bolnav de nervi, o fiinţă inferioară demnă de 
dispreţ. Mă simţeam jignit şi ruşinat.
Şi cu toate acestea, în timpul îndelungatelor şi singuraticelor noastre 
întrevederi din cursul acestei nesfârşite călătorii, care abia începea, ea se 
interesă de mine, apropiindu­se cât mai mult de singurul bărbat care avea pe 
bord, în afară de tatăl ei, însuşirile potrivite unei bune tovărăşii…
Fiindcă legea neînduplecată a Naturii porunceşte ca floarea­soarelui să se
răsucească spre soare, ca viţa­de­vie să­şi întindă cârceii spre arborele pe care 
se poate agăţa.
Străvechiul roman al dragostei, al dragostei de care crezusem că mă voi 
feri pe această corabie, avea să reînceapă, cu dorinţele, cu neliniştile şi cu 
necazurile ei de neînlăturat?
Prin urmare, nu exista în lumea asta nici un mijloc de a scăpa de mrejele
femeii? De femeia spre care bărbatul, oriunde s­ar afla, îşi îndreaptă neîncetat 
gândul, la fel cu sălbaticul care, ascuns în valea întunecoasă, se întoarce iarăşi 
şi iarăşi la demonii şi idolii lui?
Iată la ce mă gândeam, iată cu ce­mi frământam într­una sufletul în timp
ce, rezemat de stinghia din jurul punţii, simţeam vântul biciuindu­mi obrajii.
O vreme, priveam în jos valurile spumoase care se umflau, iar apoi îmi 
ridicam ochii spre stele, pentru a vedea formele puternicelor şi minunatelor 
catarguri ale „Elseneurei”.
Uneori, auzeam venind dinspre partea de dinainte vocea tunătoare a lui 
Mr. Pike, care­şi mustra aspru trupa de mojici stricaţi, urmând să dea ordine, 
fără oprire:
— Ei, acolo! La verga pânzei de pe catarg! Nu tăia coada funiilor 
despletite, tâmpitule, sau te cotonogesc! Haide, mişcaţi­vă, boieri scăpătaţi!
Ajunsei la scara cabinelor şi coborâi. Miss West făcea exerciţii la pian.

Acrobatul fără voie.
Mă culcai numaidecât şi dormii prost.
Mai întâi, citii până la ora două spre ziuă. Atunci, stinsei lampa de 
călătorie cumpărată înainte de plecare şi pe care Wada o aşezase ia căpătâiul 
patului.
Potrivit obiceiului meu, adormii curând. Natura m­a înzestrat cu 
însuşirea aceasta minunată de a aţipi de îndată ce vreau să dorm.
Dar mă trezii tot atât de repede.
Încercai să adorm iarăşi şi mă răsucii de o mie de ori în toate felurile. În 
ciuda sforţărilor mele, însă şi a unei îndărătnicii nerăsplătite, nu izbutii să
adorm de­a binelea.
Mă ustura tot corpul, de parcă aş fi fost acoperit de urzici şi începui să
mă scarpin zdravăn. Pe la ora patru, am aprins din nou lampa şi mi­am luat iar
cartea.
Atât de atrăgătoare era convorbirea începută de Wernon Lee cu William 
James în privinţa „Voinţei de a crede”, încât aproape că uitai de usturimea 
pielii.
În jurul meu, totul era liniştit. Numai deasupra capului auzeam mersul 
unor paşi regulaţi, înainte şi înapoi şi înţelesei că trebuie să fie umbletul lui Mr.
Mellaire, sau al lui Mr. Pike.
Asta­mi plăcea! Prin urmare, acolo sus veghea cineva şi ştiam că această
pază mereu trează nu va înceta deloc în tot timpul călătoriei.
La ora patru şi jumătate, auzii răsunând, prin peretele despărţitor al 
cabinei, ceasul deşteptător al stewardului, care opri numaidecât soneria 
ţiuitoare.
La rându­mi, apăsai pe butonul electric ce­mi era la îndemână şi mă
ridicai o clipă, spre a întredeschide uşa.
Numaidecât apăru chinezul, spre a primi ordinele ce urma să­i dau. Îi 
cerui o ceaşcă de cafea. Adăugai că Wada trebuie să­i fi spus cum trebuie să fie
pregătită cafeaua, ca să­mi placă. Stewardul dădu din cap, arătându­mi astfel 
că e informat despre gusturile mele.
Chinezul acesta era o comoară de nepreţuit. Niciodată băutura oacheşă şi
fierbinte nu­mi fusese pregătită cu atâta iscusinţă.
Apoi, reîncepui să citesc până în zori, luai în pat gustarea de dimineaţă
şi, la ora opt şi jumătate, îmbrăcat şi ras proaspăt, eram pe dunetă.
Eram încă legaţi de remorcher. Dar toate pânzele erau întinse, bine 
umflate de uşoara adiere ce venea dinspre nord.
În odaia hărţilor, căpitanul West îşi fuma tacticos veşnica lui ţigare.
Omul de la cârmă avea părul cărunt şi pielea albă. Putea să aibă vârsta 
de vreo cincizeci de ani şi părea că­şi cunoaşte bine meşteşugul.
Îmi dădu bună­dimineaţa, zâmbindu­mi prieteneşte.
Aflai că e englez şi că se numeşte Tom Spink. După cât îmi puteam da 
seama, era unul din elementele cele mai destoinice din echipajul nostru jalnic.
Curând se ivi Miss West, sprintenă şi veselă ca în ajun, cu obrajii 
îmbujoraţi şi proaspeţi ca zorile însăşi.
O întrebai dacă a dormit bine, adăugând în ce mă privea, că aproape nam
închis ochii toată noaptea.
Văzând că e mirată de cuvintele mele, îi arătai pe mâini urmele roşii ale 
mâncărimilor.
— Nu­i nimic, îmi răspunse. Aerul marin şi frigul de ieri dimineaţă v­au 
pricinuit aceste mâncărimi.
„Un leac bun vă va scăpa de ele. Aşteptaţi­mă puţin”.
Ea dispăru sprinten şi se înapoie curând, ţinând în mână un pahar pe 
jumătate cu apă; cu cealaltă mână, învârtea în pahar o linguriţă cu cremă de 
tartru.
— Beţi! Îmi porunci, aşa cum se porunceşte copiilor.
O ascultai şi mă întinsei pe un fotoliu de pe punte, făcut din ramuri de 
palmier de India; aici veni Miss West pe la ora unsprezece, însoţită de Wada şimi
aduse un al doilea pahar, conţinând acelaşi leac.
Apoi, aşezându­se lângă mine, începu să mă dojenească, fiindcă­l 
surprinsese pe Wada, întrebând­o respectuos care era cantitatea exactă de apă
călduţă ce trebuia pusă pentru subţierea laptelui condensat, destinat lui 
Possum.
Prânzul îmi întări părerea bună despre minunatele însuşiri ale 
bucătarului. Şi în cursul după­amiezii, dornic să mă împrietenesc cu el, mă
dusei la bucătărie.
Ca şi stewardul, bucătarul făcea la început impresia că e chinez, sau aşa 
ceva. Dar, ca atâţia alţii de pe bord, era o corcitură, fără îndoială, în vinele lui 
curgea sânge englez.
De fapt, vorbea engleza cu o vădită corectitudine. S­ar fi spus că îşi 
urmase studiile la Universitatea din Oxford.
Era bătrân şi mărturisea că are vreo cincizeci şi nouă de ani, cu toate că
trebuie să fi numărat mai bine de şaizeci.
Atenţia asupra lui era atrasă cu deosebire de trei puncte: zâmbetul blând
şi cald care se răspândea în fiecare clipă, ca o primăvară, pe obrazul lui de 
asiatic; nişte dinţi minunaţi, foarte albi şi bine orânduiţi, atât de perfecţi încât 
îi crezul falşi până când Wada, spre a­mi satisface curiozitatea, se încredinţă că
sunt naturali; în sfârşit mâinile şi picioarele.
Avea nişte mâini minunate şi tare mici. Măsura picioarelor se potrivea cu 
cea a mâinilor. Erau neînchipuit de mici şi încălţate cu o eleganţă boierească. 
Omul punea desigur în asta toată dorinţa lui de a plăcea.
Pilotul, care ne adusese remorcherul „Bretania”, pentru a pune de acord 
mersul celor două corăbii, se dusese la prânz iarăşi pe bord. Dar remorcherul 
nu ne părăsi decât după câteva ore, când furăm de­a binelea în larg şi când nu 
mai puturăm zări pământul, decât ca pe un abur uşor pierdut în apus.
Abia în clipa când „Bretania” se îndepărta de noi, după mai bine de 
douăzeci şi patru de ore de plutire, începu, din punct de vedere tehnic, 
călătoria noastră.
Momentul nu era lipsit de o tulburare firească.
Mă rezemasem de stinghia dunetei şi găsii pe Miss West, care venise să
privească şi ea plecarea remorcherului şi să respire, spunea, puţin aer curat.
Privind multă vreme cerul, aşa cum ar fi făcut orice om de meserie, ea 
începu:
— Barometrul s­a urcat mult. Dar vântul ăsta uşor dinspre nord, care 
suflă acum şi ne umflă pânzele, nu va ţine.
„Va fi urmat curând de­o potolire deplină, dacă nu se va preschimba 
cumva într­un vârtej dinspre nord­est”.
— Şi, întrebai ce­ar fi mai nimerit?
— Vârtejul. Vârtejul, în toate privinţele. Cât despre mine…
Tânăra îşi înăbuşi cu mâna un sughiţ uşor.
—
Cât despre mine, eu simt cum vine răul de mare de neînlăturat, pe care­l 
îndur de fiecare dată când părăsesc pământul.
Văzând că­mi arăt uimirea, adăugă:
— N­am cum să mă împotrivesc. Cu toate că, mă pot făli, am obişnuinţa 
mării, trebuie să îndur neajunsul ăsta.
— E o mică slăbiciune, răspunsei, de care însuşi lordul Nelson, după cât 
mi s­a spus, nu a putut scăpa niciodată.
— Foarte adevărat. Nimic nu e atât de plin de toane, ca răul de mare. Lam
văzut până şi pe tata plătindu­i tributul.
„Nici un om obişnuit cu marea, oricât ar fi de vânjos şi stăpân pe sine, nu
se poate lăuda că n­a suferit nimic, atunci când a fost cazul.
„Totuşi, ceea ce este sigur, când trec prin momentele acelea, sufăr 
cumplit. Cel puţin două zile, nu pot coborî din pat”.
Secundul, care­şi făcea obişnuita inspecţie pe corabie, se îndreptă spre 
noi şi veni să se rezeme şi el de stinghie.
Şi mai jalnic decât până acum, echipajul trăgea de frânghii şi se opintea 
din greu pe catarturi, mărind neîncetat pânzele.
— Mr. Pike, oamenii nu prea par frânţi de oboseală! Zvârli Miss West.
— Dau însă impresia că sunt oarecum sleiţi de foame! Spusei cu 
sfiiciune. Îmi închipui că din cauza asta nu se prea ţin pe picioare.
— Nu vă înşelaţi deloc! Răspunse râzând Miss West. Aşa se întâmplă cu 
toate echipajele, la plecarea vaselor.
„Dar înţărcaţi de whisky, hrăniţi bine şi supuşi unui regim chibzuit, şi 
mai ales conduşi de o mână de fier, oamenii se vor îngrăşa văzând cu ochii. Veţi
recunoaşte curând că nu mint, Mr. Pathurst… Nu­i aşa, Mr. Pike?”
— Negreşit. Dar ceea ce­i mai rău este că adunătura asta de purcei 
leşinaţi nu ne va purta nici un fel de recunoştinţă.
— Şi atunci, întrebai, ce vă veţi face Mr. Pike cu toţi aceşti nepricepuţi şi 
neputincioşi laolaltă, dacă ne surprinde o furtună năpraznică, având ca acum 
toate pânzele întinse?
Secundul dădu din umeri, de parcă l­aş fi întrebat ce­ar face în cazul 
unui cutremur zdravăn, care l­ar surprinde între două şiruri de „zgârie­nori”, ce
s­ar năpusti pe capul lui din fiecare colţ al unei străzi.
Miss West fu cea care răspunse în locul lui:
— S­ar strânge în cea mai mare grabă pânzele, Mr. Pathurst. Munca asta
nu este chiar atât de anevoioasă de înfăptuit, cum vă închipuiţi, cu toate că
echipajul e cum îl ştiţi. Dacă n­ar fi aşa cum vă spun, aş fi fost demult la 
fundul mării.
„O asemenea ispravă însă atârnă de energia căpitanului şi a secunzilor 
săi. Cu energie se săvârşesc minuni!”
— Fireşte… întări cu modestie Mr. Pike.
Îi văzui uriaşele labe de urs, întinse cu o clipă mai înainte, strângându­se
instinctiv şi închizând pumnii.
În acelaşi timp, băgai de seamă că la încheieturile degetelor se aflau nişte
jupuituri, foarte proaspete şi roşii.
Făcui din nou o mutră atât de zăpăcită, încât Miss West începu să râdă
cu poftă.
Îmi amintii ceva.
— Mr. Pike, îi spuse, vă mai aduceţi aminte de „LallahRoukh', pe care ne 
îmbarcarăm la San­Francisco, tata şi eu, cu un echipaj de neînchipuit?
— Da, Miss West, îmi amintesc foarte bine, deşi n­am făcut parte din 
această călătorie. Dacă nu mă trădează memoria, era a cincea oară când tatăl 
dvS. Conducea un vas pe mare.
„Câţiva ani după aceea, „Lallah Roukh„ fu azvârlit pe ţărm de un uragan, 
care urmă grozavului cutremur. Îşi sfărâmă lanţurile ancorelor şi se izbi de 
stâncile râpoase de pe ţărm, care se surpară peste el”.
— Suntem de acord. Ei bine, Mr. Pathurst, echipajul nostru e la fel ca cei
de pe „Lallah Roukh”. Şi poate că nu avea nici măcar însuşirile acestuia. Erau 
văcari, salahori, oameni fără căpătâi. Mai ales oameni fără căpătâi.
„Cei mai mulţi dintre, ei fuseseră beţi fără îndoială, chiar îndoială, chiar 
îndobitociţi de stupefiante şi primiţi pe bord fără să­şi dea seama, cum şi de 
ce.” „Dacă i­aţi fi văzut când au fost trimişi prima oară pe catarguri! Aţi fi putut
râde mai cu poftă decât la un spectacol de clovni într­un circ. Da, când mă
gândesc, mă prăpădesc de râs.” „De­abia ne părăsise remorcherul, că începu să
bată un vânt puternic. Atât de furios era vântul, încât era nevoie neapărată şi 
grabnică de a se strânge cel puţin jumătate din pânze.” „Atunci secundul, Silas 
Harding, se însărcina să pună întreaga trupă în mişcare. Aţi cunoscut pe Silas 
Harding, nu­i aşa Mr. Pike?
— Dacă l­am cunoscut, Miss West! Izbucni avântat Mr. Pike. Îmi scot 
şapca ori de câte ori i se pronunţă numele în faţa mea.
„Era maestrul nostru al tuturora. În epoca aceea, îmbătrânise mult. Dar 
era încă în putere. Bănuiesc că trebuie să fi săvârşit minuni şi cu prilejul 
acela”.
— Uimitor şi straşnic! Continuă Miss West. Închipuiţi­vă, Mr. Pathurst, 
culmea: dezgustătorul nostru echipaj suferea de rău de mare! Se înverziseră cu 
toţii.
„Ei bine, Mr. Harding le porunci totuşi să strângă pânzele lui „Lallah 
Roukh”. Şi le strânseră!
„Eu eram pe dunetă, ca azi şi priveam cu toţi ochii. Vă jur, ceea ce 
vedeam merita să fie văzut.
„Vomitând mereu, un grup era pe catarguri, îndeletnicindu­se cu 
strângerea pânzei pe verge. Şi nu era deloc uşor!
„Cam la ce înălţime deasupra punţii puteau să fie cocoţaţi, Mr. Pike?”
— Păi… Păi… Pe „Lallah Roukh”… Să spunem vreo sută de picioare.
— O sută de picioare, Mr. Pathurst, aţi auzit. Şi iată ce văzui.
„Unul dintre neofiţii noştri, un fel de apaş, se rostogoli deodată de pe 
cerga pânzei celei mari. Nu eram pe atunci decât o fetiţă, dar îmi dădui seama 
că o asemenea cădere îl va ucide, îndată ce va atinge puntea.
„Dar există un Dumnezeu al ticăloşilor! Omul nostru, printr­o întâmplare
dintre cele mai uluitoare, căzu în cap tocmai în adâncimea pânzei celei mari, 
care mai întâi îi amorţi căderea; apoi, făcându­l să se învârtească într­un chip 
de necrezut, îl aruncă pe punte.
„Omul căzu în picioare, cu totul nevătămat, tocmai în faţa lui Mr. 
Harding care­i admirase săritura, ca şi mine.
„Nu ştiu care dintre aceşti doi bărbaţi a fost mai înmărmurit. Cred însă
că Mr. Harding, care aştepta să vadă sfărâmându­se pe ticălosul acela.
„În ce priveşte pe acrobatul fără voie, el era mai speriat de prezenţa 
secundului, cu care avusese cândva de furcă.” „Nu se scursese nici un minut 
şi, dintr­o săritură grozavă, se repezi spre funii, reluându­şi locul pe catarg”.
Miss West şi Mr. Pike păreau foarte înveseliţi de amintirea acestei 
întâmplări groaznice, în timp ce eu mă gândeam, pierdui, la zguduitura 
nervoasă de neînchipuit, pe care trebuie s­o fi resimţit omul aceia, când căzuse 
de la o înălţime de o sută de picioare spre o moarte, pe care o crezuse cu 
neputinţă de înlăturat.
Miss West fu cea care, răspunzând fără să ştie gândurilor mele, rosti 
cuvintele de încheiere:
— Între Silas Harding şi moarte, spuse ea, se temuse mai mult de Silas 
Harding. Asta e adevărul.
Continuam să fiu mâhnit, auzind o fată exprimându­se cu atâta nepăsare
batjocoritoare despre nişte lucruri, pe care le socoteam dureroase şi neplăcute.
Pentru a ocoli un răspuns direct, am schimbat subiectul convorbirii.
— Miss West, spusei secundului, mi­a comunicat mai adineauri părerea 
ei despre starea cerului. Care­i părerea dvs., Mr. Pike?
„Fără să pun deloc la îndoială priceperea domnişoarei West, aş fi curios 
să ştiu dacă părerile dvS. Sunt la fel”.
Mr. Mike privi marea şi cerul şi răspunse:
— Miss West se pricepe tot atât de bine ca şi mine. Barometrul e în 
urcare. Vom avea curând o mică vijelie dinspre nord­est. Dacă nu, va fi o linişte
de scurtă durată. Această a doua alternativă este cea mai probabilă.
Miss West mă privi cu un surâs triumfător, în timp ce „Elseneura” se 
ridica pe un talaz de o înălţime neobişnuită, spre a recădea apoi greoi în 
adâncitura valului următor.
Tânăra se ţinu cu putere de stinghie.
Urmă o zguduitură puternică şi pânzele, dezumflate, trozniră cu un 
zgomot surd.
— Negreşit, liniştea valului va învinge vijelia, spuse Miss West.
„Nu mă simt prea bine, Mr. Pathurst şi vă rog să mă iertaţi, dar mă retrag
în cabina mea. În cinci minute, mă culc. Nu mai pot întârzia, trebuie să mă duc
să plătesc tributul răului de mare…” „Ah! Nu vă neliniştiţi pentru mine. 
Recunosc, e un rău lipsit de orice poezie. Dar nici să te bălăceşti iarna în 
zăpada ce se topeşte sau în noroiul oraşelor, nu­i deloc mai plăcut”.
Întinzându­mi mâna, Miss West se pregătea să plece, când auzirăm 
răsunând din partea de dinainte a corăbiei glasul lui Mr. Mellaire, de o 
„blândeţe” care nu era cu nimic mai prejos decât cel a lui Mr. Pike, când se 
adresa echipajului.
Desigur, că se săvârşise vreo prostie mai neobişnuită decât celelalte şi 
vinovaţii erau bătuţi, sau pe cale de a­şi primi pedeapsa.
Într­adevăr, văzurăm vreo patru sau cinci inşi venind de pe dunetă spre 
punte şi frecându­şi coastele, braţele sau picioarele.
Cu deosebire unul dintre ei avea un ochi umflat şi cu toate culorile 
curcubeului pe el şi nu şi­l mai putea deschide.
— S­ar spune, mă adresai domnişoarei West, că nefericitul acela s­o fi 
lovit pe întuneric de vreun obiect de lemn”.
Miss West lăsă să­i cadă privirea cenuşie pe cele două labe uriaşe ale lui 
Mr. Pike, pe care luceau jupuituri şi zgârieturi proaspete şi roşii.
Socoti lămurirea cu totul convingătoare şi nu mai întrebai nimic.
Mr. Mellaire, ca şi Mr. Pike, cunoşteau „metoda” trebuincioasă.

Mr. Pike şi fonograful său.
Seara, nu furăm decât trei la cină: căpitanul West, Mr. Pike şi eu, în timp
ce masa se legăna uşor, cu toate că era înţepenită în podea.
— Vreo patruzeci şi opt de ore de acum în colo, îmi spuse căpitanul West,
nu veţi vedea pe fiica mea. Şi mamă­sa suferea aşa. Avea obişnuinţa mării, dar 
era tot atât de bolnavă, la începutul fiecărei călătorii.
Mr. Pike, mai vorbăreţ decât îl văzusem vreodată la masă, întări cuvintele
şefului său:
— E cu neputinţă de a te feri cu totul de trecerea de pe pământ pe 
elementul lichid.
„Fiecare din punctul său de vedere, cu toţii ne dăm seama de asta”.
„Trecând pe mare, trebuie să uităm clipele frumoase petrecute pe uscat, 
toate plăcerile cu care ne­am desfătat şi de care ne vedem iarăşi dezvăţaţi”.
„Trebuie să ne obişnuim din nou cu „quart­urile„10, pe care orice fel de 
vreme şi cu lupta neîncetată, pe care o dăm cu echipajele. La început, lucrurile 
astea par puţin cam grele şi aspre”.
— Aşadar, nu îndrăgiţi marea? Îl întrebai.
Mr. Pike oftă.
— Nu prea ştiu bine, dacă o îndrăgesc sau nu. Cu ea mi­am trăit cea mai
mare parte a vieţii. Asta­i tot ce pot să spun: „Dar iubesc cu patimă muzica. Ea 
e într­adevăr frumoasă şi înalţă sufletul.” „Dealtfel, duc totdeauna cu mine un 
fonograf, însoţit de o culegere din cele mai bune plăci.” „Dacă domnul căpitan 
West consimte şi dacă dvS. Vă îndeamnă inima, îmi voi îngădui să vă fac să
ascultaţi vocile celor mai vestiţi artişti din lume”.
Căpitanul West aprobă tăcut şi, când faţa de masă fu dată în lături, 
uriaşul Mr. Pike, această stâncă aspră bătută o viaţă întreagă de valurile 
spumoase, apăru ţinând în mâinile acelea vânjoase şi roşcovane aparatul său, 
pe care­l aşeză pe masă cu o gingăşie nemărginită şi cu grija neobosită şi 
pricepută a unei mame pentru copilul pe care­l alăptează.
Căpitanul West şi cu mine ne înfundarăm adânc în fotolii şi, sub cerul 
luminos al lămpii celei mari care se legăna în tavan, Mr. Pike, căruia lampa îi 
lumina obrazul în întregime, puse fonograful în mişcare.
Plăcile, curăţite mai întâi cu o perie fină făcută din păr de cămilă, erau 
foarte bine alese.
Căpitanul West îşi aprinse o ţigare şi părea cu totul nepăsător faţă de 
concertul melodios pe care­l asculta.
Dar îl auzea oare? Oricum, nu vădi prin nici un semn că­i place sau nu 
muzica şi acest bărbat, pe care nu­l văzusem îndeletnicindu­se pe bord cu cea 
mai puţin folositoare dintre treburi, îmi părea o făptură nefirească.
Oare ce putea face el pe „Elseneura”? Nu se sinchisea de nimic şi nu 
făcea altceva, decât să­şi fumeze ţigările. Nu cunoştea măcar echipajul. Mr. 
Pike şi Mr. Mellaire comandau pentru el. Trăia într­un fel de Nirvana 
nesimţitoare, pe care şi­o făurise el însuşi.
În plăcile lui Mr. Pike, muzica religioasă se amesteca şi se împreuna cu 
muzica mireană; iar secundul sorbea sunetele cu nesaţ.
Celor mai alese bucăţi ale lui Carusso şi ale cântăreţilor sau cântăreţelor 
de la operele din America şi Lumea­veche, le urmară „Regele Cerului”, de 
Meyerbeer, „Odihniţi întru Domnul” de Mendelsohn şi „Crucificatul” de Faure. 
Veni apoi o serie de „Alleluia”, „O salutaris”, „Călăuzeşte­ne, binefăcătoare 
lumină cerească”, „Isus, iubitul sufletului meu”.
Mă simţeam eu însumi foarte mişcat.
— Când eram copil, am cântat într­un cor bisericesc. Astfel că
înţelegeţi… „Dar într­o clipă de nestăpânire, în timpul unei certe pe care am 
avut­o cu preotul ce mă întrebuinţa în bisericuţa lui, l­am lovit puternic în cap 
cu o bâtă. Era să­l omor!”
— Nu se poate!
Legăturile noastre, urmă Mr. Pike râzând cu poftă, fură cu totul rupte. 
Dispărui în grabă, fără să­mi mai cer simbria şi mă apucai de marinărie.
„Lovitura aceea nenorocită de bâtă îmi hotărâse soarta”.
— Dar în sfârşit, întrebai, aţi rămas evlavios pentru a fi atât de încântat 
de muzica religioasă, cum îmi păreţi că sunteţi?
Mr. Mike stătu puţin pe gânduri, apoi îmi răspunse:
— Da, când ascult cântecele astea.
În noaptea care urmă, dormii iar destul de prost şi­l pusei pe Wada să­mi
pregătească o nouă doză de cremă pe tartru, pe care o înghiţii conştiincios.
Dar la miezul nopţii, mă îmbrăcai în parte, pusei halatul şi mă dusei pe 
dunetă.
Întâlnii acolo pe Mr. Mellaire, care­şi începea quart­ul.
— Frumoasă noapte! Îmi spuse. Păcat că nu bate puţin vântul. Adierea e 
prea uşoară, aproape inexistentă. Ne târâm, în loc să alunecăm cum trebuie.
Întrebai:
— Pe bord totul e în ordine?
— Deh! Aşa cum poate fi cu încărcătura asta de zmintiţi, cu care am fost 
înzestraţi.
„Cunoaşteţi pe Andy Fay, piticul care era la cârmă alaltăieri seară?”
— Da, îmi amintesc bine de fărâma aceea de om, care mi s­a părut atât 
de caraghioasă, agăţată ca o muscă de spiţele roţii.
— Ei bine, a avut de furcă azi cu nebunul acela de O'Sullivan, de care a 
venit să mi se plângă pe bună dreptate.
„Într­adevăr, sfârşindu­şi quart­ul şi ducându­se să se odihnească, el a 
găsit pe O'Sullivan, care se pregătea să­şi ascută briciul.
„Dacă vreţi vă voi depăna toată povestea.”
— Vă rog chiar. Ţin mult s­o cunosc.
— Vă înfăţişez în chip riguros faptele, aşa cum mi le­a istorisit el.
Iată aşadar ce mi­a spus:
— Domnule locotenent, îngăduiţi­mi să vă spun câteva cuvinte”.
— Bine, dă­i drumul!
— Domnule locotenent, O'Sullivan mi­a spus adineauri tam­nesam şi cu 
o prietenie prefăcută: „Vinde­mi cizmele tale de mare, vrei?”.
— Să­ţi vând cizmele mele de mare? L­am întrebat. Da' de ce?
— Fiindcă aş vrea să le am eu.
— Dar n­am decât perechea asta, i­am răspuns. Şi tu ai perechea ta.
— Nu face nimic. E plăcerea mea. Astfel, voi avea una de schimb, când va
fi timp rău.
„Dar, i­am zis iarăşi, tu n­ai bani să mi le plăteşti.”
— O să ne socotim când voi avea banii, la sfârşitul călătoriei.
— Nu mă învoiesc cu târgul ăsta. Fiindcă eu n­o să mai am cizme şi tu o 
să ai o pereche de prisos. Asta nu­i lucru curat. Dar, ia spune­mi, de ce vrei 
cizmele mele?
— Vreau să le arunc în mare! Mi­a răspuns O'Sullivan.
„Auzind cuvintele astea, i­am întors spatele.” „Dar O'Sullivan a alergat 
după mine, ţinând în mână briciul pe care abia şi­l ascuţise, spunându­mi cu 
blândeţe:
— Mr. Fay, fiţi aşa de bun şi apropiaţi­vă, aş vrea să vă iau beregata!
„Atunci, domnule locotenent, mi­am dat seama că viaţa mea, e în 
primejdie pe corabia asta. Am venit să vă spun tot ce s­a întâmplat şi să vă
atrag atenţia că O'Sullivan e un nebun foarte periculos”.
— E şi credinţa mea! Spusei. M­a izbit de la început aerul lui rătăcit. Şi 
apoi, vorbeşte singur, neîncetat.
— Părerea mea se potriveşte cu a dvs., Mr. Pathurst, îmi răspunse Mr. 
Mellaire.
În aceeaşi clipă, Mr. Mellaire trase un chibrit, îşi scoase şapca şi, la 
adăpostul ei, îşi aprinse o ţigare.
Descoperindu­se, al doilea locotenent mă lăsă să­i văd capul încărunţit, 
acoperit cu un păr des spre frunte, în urechi şi pe gât, dar al cărui creştet nu 
avea decât câţiva peri rari. Pe ţeasta lui pleşuvă, se întindea cea mai grozavă
cicatrice pe care mi­a fost dat să văd, o crăpătură căscată, largă de două degete
şi tot atât de adâncă.
S­ar fi spus că în această vâlcea adâncă se vor putea vedea creierii, sub 
un strat uşor de piele roşie.
Mr. Mellaire îmi observă numaidecât uluiala şi­şi dădu seama de pricina 
ei.
Îşi îndreptă părul cu un aer vesel şi mă lămuri:
— Nu numai pe „Eiseneura” se îmbarcă nebuni. Pe o altă corabie, un alt 
nebun, bucătarul de pe bord, mi­a dăruit crestătura asta straşnică, folosinduse
de tocătorul de carne.
„Faptul s­a întâmplat în sudul oceanului Indian, la o depărtare de câteva 
mii de mile de uscat.” „Închipuiţi­vă, bucătarul îşi vârâse în cap că suntem la 
Boston şi că numai din răutate nu­i îngăduiam să coboare pe uscat.” „Era în 
spatele meu când m­a lovit şi nu mă putui feri, fiindcă nu­l văzusem”.
— Dar cum aţi izbutit să scăpaţi şi cum v­aţi lecuit, Mr. Mellaire, de pe 
urma unei răni atât de îngrozitoare? Aţi avut desigur pe bord vreun chirurg 
iscusit?
Mr. Mellaire clătină din cap, ca să înţeleg că n­a avut o asemenea 
îngrijire.
— Nici vorbă de chirurg! M­a scăpat constituţia mea. În ce priveşte 
îngrijirea, o datoresc fără îndoială căpitanului meu, cara a folosit…
— Ce?
— Melasă. Căpitanul, un bătrân lup de mare, nu punea nici un preţ pe 
leacurile moderne.
„Doctoria lui era melasa şi o aplica pe toate rănile proaspete. Dealtfel, nici
nu cunoştea alt leac.
„Am stat nemişcat în pat multe săptămâni. Vă închipuiţi, cred, cât de 
necăjit eram şi cât de prost mă simţeam.
„Ceea ce trebuie să ştiţi este că, îndată după sosirea noastră la HongKong,
rana era cu desăvârşire cicatrizată şi am început să­mi fac iarăşi quarturile,
de parcă nu mi s­ar fi întâmplat nimic”.
Într­o zi, aveam să­mi dau seama ce rol urma să joace rana aceasta 
nemaipomenită în soarta celui de­al doilea locotenent, răsfrângându­se şi 
asupra destinului însuşi al corăbiei „Elseneura”.
Dacă aş fi ştiut atunci ceea ce aflai mai târziu, căpitanul West ar fi fost 
numaidecât trezit din somn, târât jos cu toată puterea de un călător îmbrăcat 
în halat şi invitat stăruitor să mă înapoieze fără întârziere la Baltimore. Chiar 
dacă ar fi trebuit, în schimb, să­i plătesc atât preţul corăbiei, cât şi costul 
încărcăturii pe care o ducea.
Acum, însă, mă mulţumii din nenorocire să văd că Mr. Mellaire mai 
trăieşte şi­şi vedea de treburile lui obişnuite, cu un asemenea şanţ în ţeastă.
Câtăva vreme, am mai vorbit prieteneşte despre unele şi altele.
Dar mă îndărătnicii, cu privire la al doilea locotenent, într­o neîncredere 
firească.
Dincolo de ochii lui stătea ascunsă la pândă o fire cu totul deosebită de 
aceea ce se înfăţişa lumii din afară.
Era o fire dublă şi tainică; o parte din ea vorbea şi cealaltă tăcea. Masca 
vorbelor ascundea realitatea gândurilor.

„Samuraiul” în timpul vijeliei.
Înapoindu­mă în cabină, luai, cu nădejdea că tot voi izbuti să adorm, un 
volum de Rosny, intitulat „Furnica”, din care citii o parte însemnată. Dar 
lectura îmi întărâtă curând nervii, fiindcă în acest roman nu­i vorba decât de 
istorisirea, înfăţişată până în cele mai mici amănunte, a frământărilor, fizice şi 
morale în acelaşi timp, ale eroului principal No¸l Servaise.
Astfel încât zvârlii cartea, înjurând în gând pe cercetătorii francezi atât de
migăloşi şi mă mângâiai cu Stendhal, mai firesc şi mai înveselitor.
Deasupra capului, auzii, ca în noaptea trecută, mersul regulat înainte şi 
înapoi al lui Mr. Mellaire, care la ora patru dimineaţa fu înlocuit de Mr. Pike, al 
cărui pas era în chip vădit mai greoi.
Vremea se schimba din ce în ce. Marea se umfla mereu şi „Elseneura” se 
clătina cu putere.
Auzii zgomotele unor paşi numeroşi pe punte şi, fără să înţeleg bine cele 
ce se vorbeau, îmi dădui seama că Mr. Pike răcnea la echipaj, dându­i ordine 
straşnice.
„Elseneura” se înclina atât de mult, încât apa ajungea uneori până la 
ferestruica mobilă a cabinei mele.
Corabia începu deodată să pornească mai repede, după cum înţelesei din
biciuirea puternică a valurilor.
Stewardul îmi aduse cafeaua şi, după ce o băui, picotii până la ora când 
Wada venii să­mi servească gustarea de dimineaţă şi să­mi ajute să mă îmbrac.
Şi el se plângea, dar din alte pricini, că nu poate dormi.
Patul care­i fusese dat se găsea, împreună cu cel al lui Nancy, pe puntea 
de dinainte în locuinţele destinate echipajului. Odaia, având în întregime pereţii
de oţel, era foarte mică şi nu putea fi aerisită decât prin uşă, când era deschisă.
Dar Nancy ţinea morţiş ca uşa să rămână închisă. Şi Wada care dormea 
în patul de deasupra, se înăbuşea.
Aerul, afirma Wada, era atât de rar şi încărcat, încât flacăra lămpii, oricât
i s­ar fi mărit fitilul, nu ardea aproape deloc şi fumega, cu un miros de 
neîndurat.
Ceea ce nu împiedica întru nimic pe Nancy să doarmă cu pumnii strânşi 
şi chiar să sforăie ca o focă, în timp ce Wada nu putea măcar să aţipească.
— Omul ăsta, încheie Wada, este aşa murdar cum nu văzut încă. El, 
adevărat porc. Eu nu mai stau noapte în odaie cu Nancy.
Şi, fără să mai ceară voie nimănui, japonezul îşi aduse tot calabalâcul în 
odaia cea mare de dindărătul corăbiei şi­şi înjghebă un fel de pat într­un loc 
întunecat, bine înconjurat, ca de un meterez, de cuferele şi lăzile mele cu cărţi.
Când mă urcai pe dunetă, găsii o mare vijelioasă, ale cărei valuri 
plumburii „Elseneura”, cu toate pânzele întinse, le biciuia sub un cer înnorat şi
lugubru.
Mr. Mellaire, care dormise de la ora patru până la ora şapte şi jumătate, 
revenise la postul său de veghe.
Fără îndoială că­mi văzu ochii înroşiţi de nesomn, fiindcă­mi spuse 
zâmbind:
— Ei, Dumnezeule! Da, Mr. Pathurst dorm ca un copil în timpul orelor 
scurte de somn care­mi sunt îngăduite şi asta mi­e deajuns ca să­mi dea 
potolirea trebuincioasă.
„A dormi astfel, să nu vă fie cu supărare, adăugă el cu un zâmbet ciudat 
şi puţin zeflemitor, este dovada sigură a unei conştiinţe curate, a unei 
conştiinţe foarte curate”.
Nu eram aproape deloc încredinţat că are dreptate, dar nu putui face 
altceva decât să­l aprob.
În cabina sa, căpitanul West, având ca de obicei ţigara în gură, citea 
Biblia.
Miss West nu se arăta.
Marea nu înceta să se umfle din oră în oră şi „Elseneura” înainta din ce 
în ce mai greu.
Mă dusei în odaia hărţilor, a cărei uşă o închisei cu toată grija, fiindcă de 
aici, adăpostit cumsecade, puteam privi prin ferestruicile mobile puntea 
corăbiei. Vedeam valurile crescând şi spărgându­se cu zgomot deasupra 
stinghiei şi talazurile năpustindu­se pe punte, într­o cascadă neîntreruptă.
La manevră, oamenii erau muiaţi până la piele. În fiece clipă aproape, 
unul dintre ei cădea şi se rostogolea pe punte, în apa furioasă care scăpa prin 
găurile de scurgere şi în crema spumoasă pe care o lăsa în urmă.
Printre nenorociţii care se agăţau de orice spre a nu cădea, sau care, 
dacă erau trântiţi, se ridicau cu mare greutate şi se ghemuiau pe unde puteau, 
când vedeau un munte de apă înaintând spre „Elseneura”.
— Mr. Pike şi Mr. Mellaire se duceau şi veneau fără să le pese, urlându­şi
ordinele. Se părea că marea nu are nici o putere asupră­le.
Masa fu servită ca de obicei, dar Mr. Pike nu puse fonograful să cânte.
— Zvârcolirile corăbiei, mă lămuri secundul, sunt atât de puternice, încât
acul fonografului s­ar vătăma, sau chiar strica de­a binelea, iar minunatele 
discuri ar suferi şi ele.
Miss West rămăsese încă în pat, iar Wada plătea la rându­i tributul 
datorat răului de mare. El se străduia din răsputeri să nu i se vadă suferinţa şi­
şi îndeplinea serviciul, încleştându­şi fălcile. Dar obrazul lui verzui şi ochii 
sticloşi mărturiseau adevărul în locul său.
Cum, din fericire, scăpasem teafăr de acest flagel, încercai după masă să
încep o convorbire cu căpitanul West.
Dar nu izbutii. Cărţile despre care îi vorbii îi erau necunoscute, sau nu­l 
interesau deloc. Îmi mărturisii sincer că n­a avut niciodată vreo carte în afară
de Biblie.
Căutai să­i vorbesc despre politică. Nu mă întrerupse deloc şi nici nu­mi 
răspunse decât din când în când, printr­un „da” sau „nu”, lăsându­mă să
înţeleg limpede că nici această problemă n­avea vreo însemnătate pentru el.
Drace! Dacă se gândeşte într­adevăr la ceva, la ce anume? Ce l­ar putea 
scoate din nepăsarea asta ciudată?
Nici măcar corabia sa! Şi­mi dădeam seama de lucrul acesta, pe urma 
faptului că, deşi vremea se înrăutăţeşte, el nu se urcase nici o clipă pe punte în
ziua aceea.
Aristocratul acesta, plin de ţinută şi singuratic, începea să mă scoată din 
răbdări.
La ce o fi bun căpitanul West?
Toată noaptea, n­am dormit decât o jumătate de oră. Usturimile îmi 
urzică pielea mai puţin ca înainte. Dar tot e bine, dacă legănarea dezmăţată a 
„Elseneurei” nu mă zvârle din pat.
Bineînţeles, în asemenea condiţii e cu neputinţă de citit.
În diferite rânduri, Wada s­a târât până la mine, ca să mă întrebe dacă
am nevoie de ceva.
*
* *
Astăzi am descoperit pe căpitanul West. E o făptură de neasemuit.
E „samuraiul” pe care ni­l înfăţişează Wells în lucrarea sa „Utopia 
modernă”, supraomul care cunoaşte marea taină a vieţii, Stăpânul desăvârşit 
care a izbutit să prefacă în cristale învăţătura cea mai înaltă şi ţine în mâinile 
sale, spre a o scăpa de nenorocire, existenţa tuturor celor care se învârtesc şi se
frământă în jurul său.
Lăsaţi­mă să vă povestesc.
Ziua aceea, cenuşie şi posomorâtă, se trezise pe o mare furioasă.
„Elseneura”, cu pânzele strânse, străbătea cu voinicie Atlanticul, 
pătrunsă de puhoaiele de apă, pe care le vărsa apoi prin toate găurile de 
scurgere.
Dar nu era încă nimic.
În toiul unei vijelii năpraznice dinspre sud­est, vântul se înteţi şi­şi 
schimbă subit direcţia. Cu alte cuvinte, o nouă vijelie, dinspre nord­est, se 
năpusti acum asupră­ne, cu o furie îndoită.
Îndată, căpitanul West apăru pe dunetă.
Bieţii oameni din echipaj continuau să cadă ca nişte popice, orbiţi de 
stropii de ploaie, mai năuciţi ca oricând, tăvăliţi pe punte şi înfricoşaţi peste 
măsură, străduindu­se din răsputeri să împlinească ordinele lui Mr. Pike.
Mai puţin înduioşător, chinul acestor paiaţe care se rostogoleau unele 
peste altele ar fi fost mai iute înveselitor.
Mr. Pike îndura revărsarea aceloraşi puhoaie ca şi cei pe care li 
conducea, dar izbutea mereu, nu ştiu cum, să rămână în picioare.
În urma unui talaz mai puternic decât celelalte, doi oameni se prăbuşiră
şi nu se mai putură ridica. Trebuiră să fie duşi de acolo. Unul, Lars Iacobsen, 
un scandinav, cu un picior rupt; celălalt, Kid Twist, fără cunoştinţă, cu o rană
la cap.
— Suntem în plin uragan! Îmi spuse căpitanul West, ca pe un lucru 
dintre cele mai fireşti. Vântul a biciuit busola.
În timp ce mă agăţam cu toate puterile de stinghie, căpitanul West, 
aristocratic şi subţirel, cu trupul zvelt sub mantaua lui ceruită care strălucea 
ca şi a mea, înfruntând cu semeţie clătinările neîncetate ale corăbiei, izbutea 
fără nici o sforţare să se ţină în picioare, în pofida tontoroiului turbat al 
„Elseneurei”.
Îl văzui ridicând ochii spre cer care, încărcat de nori deşi, se întuneca şi 
mai mult.
Vântul bătea cu o furie din ce în ce mai mare. Pe catargurile de oţel, la 
včrge şi funii, în pânzele care mai rămâneau întinse, gemea şi răgea un concert 
drăcesc, alcătuit dintr­un talmeş­balmeş de zgomote surde, fluierături şi 
strigăte ţiuitoare.
Deodată, se auzi răsunând glasul căpitanului West. Un glas aerian, 
limpede ca sunetul clar al unui clopot de argint, melodios şi puternic în acelaşi 
timp, cum ar fi putut să fie cel al Arhanghelului Mihail, în ziua Judecăţii de 
apoi.
La ordinele apăsate şi liniştite pe care le zvârlea glasul acesta, peste 
urletele uraganului, omul de la cârmă fu cel dinţii care ascultă; apoi Mr. Pike şi
Mr. Mellaire, care erau pe punte şi se bălăceau în apă până la brâu; în sfârşit, 
de la cei doi locotenenţi care le dădură urmarea cuvenită, poruncile fură
împlinite de întregul echipaj.
Privii stăruitor pe căpitanul West. Părea un duh neprihănit şi măreţ, 
coborât de nu ştiu unde, pentru a frâna învălmăşeala şi spaima şi aducând 
izbânda, în lupta uriaşă ce se dezlănţuise, oamenilor acelora, pe jumătate 
doborâţi, care până atunci se războiau zadarnic.
Adus pe aripi de furtună, „Samuraiul” venise printre fulgere, trăsnete şi 
tunete, spre a îndruma spre mântuire pe nenorocita „Elseneura”, tot atât de 
înnebunită ca şi oamenii ei.
Puţin după aceea, vremea se potoli pentru câtva timp.
O spărtură albastră apăru în oceanul de nori. Vântul descrescu odată cu 
ploaia ce se înteţea şi, dacă marea continua a­şi răscoli valurile, atmosfera 
devenise uimitor de liniştită.
Nu ştiam ce să cred despre această potolire, venită pe neaşteptate. Mă
gândii că vijelia trebuie să fi încetat cu aceeaşi repeziciune, cu care începuse.
Dar căpitanul West îmi puse mâna pe umăr.
— Ţineţi­vă bine!… Îmi spuse. Vântul s­a schimbat din nou. Iată prima 
vijelie, aceea dinspre nord­est, care reîncepe.
După o clipă, doar, furtuna se dezlănţui iarăşi cu furie asupra 
„Elseneurei”, făcând­o să răsune ca o harpă, de la talpa corăbiei şi până în 
vârful catargurilor şi să scoată chiuituri sălbatice.
Cu faţa în bătaia vântului şi legănându­şi uşurel corpul, „Samuraiul” 
dădu iarăşi ordine şi, minunată privelişte, ele fură aduse îndată la îndeplinire.
Deşi eram aproape înăbuşit, mă ţinui ţeapăn pe dunetă.
Pentru prima dată înţelesei marea şi văzui ce poate face un om cu 
iscusinţă adevărată din turma stupidă de sclavi de sub conducerea sa, prin 
mijlocirea acestor sclavi pe jumătate, care erau Mr. Pike şi Mr. Mellaire.
Farmecul şi autoritatea celor doi locotenenţi, care mă minunaseră atât cu
o oră mai înainte, pieriseră aproape cu desăvârşire în faţa făpturii 
supraomeneşti a căpitanului West. Şi era cât pe ce să nu­i pot deosebi de restul
echipajului!
În ce priveşte pe „Samurai”, el izbutise dintr­o dată să pună stăpânire pe 
oameni, îmblânzind în acelaşi timp cerul negru de mânie, cât şi turbarea 
neputincioasă a mării.
Când izbânda sa fu desăvârşită, căpitanul West, mereu semeţ şi 
majestuos, coborî de pe dunetă, unde eu rămăsei încă un sfert de oră.
Îl regăsii în salonul cel mare. Îşi scoase cizmele de mare, mantaua şi 
pălăria impermeabilă, leoarcă toate.
Punându­şi papucii de casă, începuse să fumeze cu un aer gânditor, 
ţinându­şi ochii mari deschişi şi pierzându­şi privirea în Nevăzut şi Nesfârşit…

Găinile domnişoarei West.
O noapte rea.
Am adormit repede, obosit de nesomnul de până acum. Dar m­am trezit 
după o oră.
Usturimile şi mâncărimile, care mă tulburaseră atât de mult, dispăruseră
aproape cu totul. Dar legănarea nebunească a corăbiei nu se oprea deloc.
Puţin înainte de ora cinci, după ce­mi sorbii cafeaua, îmi îmbrăcai 
halatul şi, neavând nimic de făcut, m­am dus în salonul cel mare.
Aţipii o vreme într­un fotoliu, dar curând mă rostogolii pe podea, fiind 
zvârlit de o clătinătură mai zdravănă a corăbiei. M­am aşezat pe divanul atât de
îndrăgit de căpitanul West şi am adormit numaidecât. Dar, peste alte câteva 
minute, mă trezii iar pe podea.
Fără îndoială, când se odihneşte atât de tihnit pe divanul acesta, 
căpitanul West doarme numai iepureşte, dacă nu cumva, trupul său nu 
întovărăşeşte în chip firesc frământările mării.
Mă dusei spre sufragerie şi mă înţepenii într­unul din scaunele 
înşurubate în podea. În sfârşit, am adormit adânc, ţinând capul pe braţe şi 
braţele pe masă.
La ora şapte şi un sfert, stewardul veni încet să mă trezească. Trebuia să
pună masa, ca să poată servi gustarea de dimineaţă.
Buimăcit încă de somn scurt şi adânc, m­am întors în cabină, spre a mă
îmbrăca aşa cum se cuvine.
Apoi, alunecând mereu şi poticnindu­mă, mă dusei pe dunetă, cu 
nădejdea că aerul tare îmi va risipi păienjenişul din creieri.
Vântul începea să slăbească şi se părea că scăzuse şi tăria furtunii.
Mr. Pike era de veghe.
În lipsa căpitanului West, care­şi reluase rolul de călător ce ne bucura de
un regim deosebit şi devenise iarăşi cu desăvârşire străin de tot ce se întâmplă
pe corabie, am fost din nou cuprins de îndreptăţită uimire faţă de însuşirile 
secundului.
Numai în ultimele douăzeci şi patru de ore, timpul i se împărţise astfel: 
de la opt până la miezul nopţii, pe dunetă; de la ora patru până la opt 
dimineaţa, pe dunetă.
Urma să fie schimbat dintr­o clipă în alta. Dar la amiază trebuia să­şi 
reia postul.
Un om de şaizeci şi nouă de ani! Orice s­ar spune, e măreţ! Bătrânul leu, 
Mr. Pike, e vrednic de toate laudele.
În timp ce găurile de scurgere continuau să uşureze puntea „Elseneurei” 
de apa pe care corabia o primea încă şi a cărei greutate se adăuga celor cinci 
mii de tone de cărbuni aflătoare într­însa, Mr. Pike îmi spuse că încărcătura de 
cărbuni dă stabilitatea vasului şi că el însuşi supraveghease aşezarea lor. 
Aşadar, n­avem de ce ne teme în privinţa aceasta.
De altfel, uraganul îngrozitor pe care­l îndurasem pricinuise nenumărate 
pagube. Printre dârele de rugină, zăceau pe punte bucăţi de fier şi lemn 
sfărâmate. O parte din stinghia tribordului (partea dreaptă a corăbiei) fusese 
smulsă şi o sumedenie de funii şi macarale zăceau ici şi colo. Picioarele se 
încurcau în acesta rămăşiţe.
Nancy şi o jumătate de duzină de oameni se trudeau, cu un aer jalnic şi 
prăpădiţi de oboseală, să descurce puntea de ele.
Sărmanul Nancy, părea că se zbate în ghearele unei frământări adânci. 
Avea o mutră atât de îndurerată, încât stârnea milă.
Şi, când un munte de apă se îndrepta spre „Elseneura”, gata să­şi verse 
puhoiul, el era cel dintâi care fugea, spre a se agăţa cu toată puterea de funia 
de salvare, ce fusese întinsă de la un cap la altul al corăbiei.
Oamenii pe care urmau să­i îndrume nu erau nici ei mai puţin grăbiţi să­
şi părăsească lucrul şi să se agaţe de funia binefăcătoare, pe care o apucau cu 
ambele mâini şi cu toată puterea.
Atârnaţi astfel în aer, atunci, când nu erau cumva răsturnaţi de­a binelea
în apa volburoasă, ei se ţineau cum puteau în această poziţie nestatornică, în 
timp ce picioarele le erau scăldate de valurile îngheţate.
Cu un fel de zâmbet crud în colţul buzei, Mr. Pike arunca din când în 
când câte o aruncătură veselă spre făpturile acelea care stârneau mila şi pe 
care le dispreţuia, fiindcă nu aveau firea lui.
În cruzimea secundului, era însăşi cruzimea mării, care­şi urma 
aplicarea!
Atenţia îmi fu atrasă în chip deosebit de prichindelul acela surd ca o 
cizmă, piticul pocit şi cu înfăţişarea de faun, despre care am pomenit mai 
înainte. Ochii îi străluceau mereu ca nişte cărbuni aprinşi în obrazul pustiit şi 
păreau mai tânguitori ca oricând.
Şi cu toate acestea, în ciuda slăbiciunii sale, muncea mult mai mult 
decât ceilalţi membrii ai echipajului.
Toţi nervii îi erau necontenit încordaţi; era ultimul care se agăţa de funia 
de salvare şi primul care o părăsea pentru a se întoarce la lucru, printre 
vârtejurile lichide.
Nu mă putui stăpâni de a arăta lui Mr. Pike, că oamenii, departe de a­şi 
recăpăta puterile, cum mă asigurase Miss West la plecare că se va întâmpla, 
erau dimpotrivă din zi în zi mai neputincioşi şi mai costelivi.
— Sunt de aceeaşi părere, răspunse Mr. Pike. Mişcările pe care le fac 
sunt foarte bune pentru sănătatea lor. Dar nu poţi învia nişte stârvuri!
„Cred că vă amintiţi, Mr. Pathurst, de omul acela cu care am vorbit 
printre alţii, în faţa dvs., în ziua îmbarcării şi care mi­a spus că se numeşte 
Charles Davis.
— Da, nu l­am uitat.
— Ei bine, duceţi­vă să­l vedeţi azi. Îl veţi găsi în locuinţele din partea 
centrală a corăbiei, unde doarme cel care a încercat să se sinucidă şi pe care­l 
îngrijesc.
„Mr. Pathurst, cred că n­a existat vreodată un „număr” mai izbutit de 
spital, ca să spun aşa, ca Charles Davis ăsta! Are pe tot corpul o sumedenie de 
găuri atât de mari, încât aş putea să­mi strecor pumnul prin ele. Asta nu mai e 
om; e strecurătoare.
„Nu ştiu dacă e vorba de buboaie care găuresc pielea, de o lepră
canceroasă, ori dacă s­a tras în el o salvă de mitralieră.
„Nu mă veţi crede, dar când am descoperit taina, a avut neobrăzarea să
susţină că s­a îmbolnăvit de când s­a îmbarcat pe „Elseneura„. Şi mă întreb: 
cum a izbutit să­şi ascundă starea fizică? Fiindcă, fără îndoială, e de ani de zile
în halul ăsta! Vă spun drept, este o adevărată ciudăţenie fiziologică!”
— Şi în primele zile a muncit la fel cu ceilalţi?
— Sigur că da! E de necrezut, ştii, dar aşa e!
„Pentru a­mi da seama de ce­i în stare, l­am făcut să se caţere pe 
catarguri, l­am trimis în fundul corăbiei să mute câteva tone de cărbuni, l­am 
încercat la toate. Nu s­a codit şi n­a greşit.
„Dar apa sărată care l­a udat acum, l­a dat gata. I s­au deschis rănile şi 
nu mai e în stare de nimic, pe tot restul călătoriei.
„Cu toate acestea, îşi va primi leafa întreagă la sosire, doar pentru faptul 
că a zăcut şi n­a săvârşit nici o ispravă. Aşa poruncesc regulamentele.
„E un ticălos fără pereche, care ne­a tras pe sfoară!”
— Dar grecul pe care l­aţi îngrijit şi cusut la loc, în ce stare este?
— E aproape vindecat şi­l voi putea pune la cârmă pe la sfârşitul 
săptămânii.
„Dacă sosim cu bine în vreun port, voi putea spune că am avut de lucru!”
Şi Mr. Pike făcu gestul obişnuit al strângerii pumnilor săi jupuiţi, voind 
parcă să le măsoare exact puternica ameninţare.
Ştiu că e lipsit de rost să­mi mărturisesc simpatia faţă de Mr. Pike, 
pentru munca împovărătoare pe care e silit s­o săvârşească. Ar însemna să­l 
necăjesc.
Încercând totuşi să­i spun câteva cuvinte de mângâiere, îmi răspunse 
repede:
— Aţi băgat de seamă pe unul care răspunde la numele de Mulligan 
Iacobs şi este năpăstuit de o strâmbare a şirei spinării?
„E o puşlama, o haimana dintr­acelea care se tocmesc la orice treabă în 
ziua când nu mai au ce să mănânce, un fel de „marinar de apă dulce”, angajat 
cu titlul de marinar adevărat.
„Ce ruşine! Trebuie să aibă vreo cincizeci de ani şi fără îndoială că nu 
cântăreşte mai mult de o sută de livre11.
„E rău şi viclean. O viespe, o viperă. Nu se teme de nimic, fiindcă ştie că
nu se încumetă nimeni să­l atingă, de frică să nu­l rupă în bucăţi.
„Şi ăsta, puteţi să mă credeţi, e o perlă straşnică!”
După­amiază m­am dus pe dunetă şi am găsit acolo pe Mr. Mellaire, 
care­şi făcea quart­ul.
Intrai cu el în vorbă şi, tocmai când îl întrebam dacă O'Sullivan şi Andy 
Fay au căzut la învoială pentru faimoasele cizme, Miss West se ivi în capul 
scării lăuntrice.
Avea obrajii odihniţi şi îmbujoraţi; nu se mai vedea pe ei nici o urmă a 
răului de mare, care o ţinuse două zile în cabină. În timp ce se îndreptă spre 
mine, spre a­mi da „bună­ziua” pe un ton foarte prietenesc, nu mă putui 
stăpâni de a­i admira din nou sprinteneala şi zvelteţea mersului, ca şi 
frăgezimea cărnii.
Gâtul, care pornea în voie dintr­un guler marinăresc, avea aceeaşi ţinută
semeaţă şi plăcută, care mă minunase şi până atunci.
O beretă albă din lână împletită îi strângea frumos părul, pieptănat cu 
grijă.
Nici nu s­ar fi zis că e o femeie care abia s­a ridicat după boală. În ea, 
viaţa biruise pe deplin. Fiziceşte şi moraliceşte, totul era sănătate şi 
desăvârşire. Era viaţa însăşi.
Înfăţişarea mea nu se potrivea nici pe departe cu a ei, din cauza lipsei de 
somn şi ochii mi­erau galbeni, de parcă aş fi suferit de vreo boală de ficat.
Miss West mă întrebă cum mă simt şi dacă îndurasem şi eu suferinţele 
pricinuite de răul de mare.
Îi răspunsei că, slavă Domnului, am fost cruţat de necazurile astea, dar 
că abia mă mai ţin pe picioare din cauza nesomnului.
— Liniştiţi­vă! Îmi răspunse. Nu­i nimic grav.
— Dar nu ştiţi, stăruii, că din diferite pricini, de când sunt pe bord, nu 
m­am odihnit în linişte mai mult de cinci ore!
— Într­adevăr, e îngrozitor! Bietul băiat!
Şi izbucnii în râs.
Bietul băiat… bietul băiat… Cu toate acestea, Miss West era mai tânără
ca mine. Dar mă resemnai, nerăspunzându­i nimic. Marea se potolea.
— A, Mr. Pathurst, reluă veselă Miss West, haideţi mai bine să vă arăt ce 
găini am!
Urmai supus pe tânăra vioaie pe puntea cea subţire de oţel. Ajunserăm 
în partea cealaltă a corăbiei, pe acoperişul căreia era aşezat coteţul.
Erau acolo patru duzini de găini grase, între care domnea un cocoş. 
Bietele păsări trebuie să fi trecut prin clipe destul de aspre în cursul vijeliei; 
penele le erau încă zburlite.
Dar nu fuseseră uitate şi, în aceeaşi dimineaţă, Miss West dăduse ordin 
să se aşeze în coteţ, pentru a le usca şi încălzi, o sobă cu gaz, care ardea încă.
Stewardul care se îndeletnicea cu treaba asta, fu chemat din nou, ca şi 
Mr. Pike, iar Miss West le repetă dispoziţiile date pentru hrana păsărilor.
Sacul în care se aflau boabele de orz şi ovăz pentru păsări, se rătăcise 
printre cufere, la încărcarea corăbiei. Trebuia să se regăsească neapărat sacul 
şi, dacă nu se putea altfel, magazia cu merinde trebuia să fie răscolită de sus 
până jos, chiar în ziua aceea.
— În afară de aceasta, Mr. Pike, continuă Miss West, ţin neapărat să fie 
aici o curăţenie desăvârşită. Veţi supraveghea cu toată grija pe omul însărcinat 
să cureţe în fiecare zi coteţul.
„Ca hrană, nimic putrezit, nu­i aşa? Şi nimic stricat!
„Câte ouă au fost ieri, steward?”
Când răspunse că, în ciuda timpului rău, strânsese totuşi nouă ouă, 
ochii strâmţi ai chinezului străluciră. Adăugă că azi nădăjduieşte să treacă de 
duzină.
— Foarte bine! Băgaţi de seamă cu toată grija, dacă sunt şi găini care nu 
ouă. N­are nici un rost să la păstrăm şi pe astea.
„Să le mâncăm. Dar să fiu înştiinţată totdeauna, înainte de a se purcede 
la o asemenea treabă!”

Christian Jespersen e trimis în vâltoarea verde.
După înapoierea domnişoarei West în cabina ei, am continuat, întovărăşit
de Mr. Pike, cercetarea echipajului.
Aceasta e prima dată când Steve Roberts, ca atâţia alţii dintre cei aflaţi pe
bord, pune piciorul pe o corabie. Ceea ce nimeni nu­i în stare să afle de la el, 
este cum a nimerit tocmai de prin păşunile estului New­York şi a întins­o de 
acolo la Baltimore, ca să se îmbarce pe „Elseneura”.
Când e întrebat în privinţa aceasta, el răspunde că nu ştie.
E un fel de cow­boy, rătăcit pe o corabie. Nu e înalt, dar e subţire şi 
voinic. Are umerii largi, iar muşchii braţelor şi ai pieptului i se umflă sub 
cămaşă.
E dezgheţat, priceput şi se descurcă foarte bine într­un meşteşug, pe care
ieri nu­l cunoşteam deloc. Altfel, e tare prefăcut. Când vorbeşte, te priveşte 
drept în faţă, dar cu obrăznicie, nu cu sinceritate şi în ochi i se citeşte toată
şiretenia.
Se trage din aceeaşi familie morală ca şi Kid Twist, Nosey Murphy şi Bert 
Rhine, cu care îşi pierde bucuros vremea în afara orelor de lucru.
Mulligan Iacobs a venit să­mi dea târcoale, în timp ce mă aşezam într­un 
fotoliu pe punte şi citeam, având pe de lături o sumedenie de cărţi aduse de 
Wada.
Aceste cărţi şi titlurile lor, pe care le sorbea cu ochii, păreau că stârnesc 
un interes deosebit în Mulligan Iacobs. S­ar fi spus că priveşte cu nesaţ o 
comoară de aur.
Ah! Ochii aceia mici, care păreau sfredeliţi, ochii aceia albaştri­deschis, 
care aruncau scântei!
Pleoapele care îi încercuiau erau umflate, însângerate, groaznice.
Desigur, Mr. Pike nu s­a înşelat. Insul acesta nu­i decât fiere şi otravă. El
e acela „care urăşte”, care urăşte totul în afară de cărţi, mă gândii, văzându­i 
îndărătnicia cu care se apucase să se uite la toate cărţile ce mă înconjurau.
— Ţi­ar place, camarade, l­am întrebat cu bunăvoinţă, să­ţi împrumut 
câteva din ele?
Mulligan Iacobs se încruntă. Mă privi strâmb, ca şi cum s­ar fi uitat la un
duşman de moarte şi mă simţii deodată învăluit da ură.
— Vă foarte mulţumesc! Îmi răspunse, rânjind.
„Într­adevăr, sunteţi o privelişte frumoasă dvs., un om sănătos, care 
găsiţi sclavi pentru a vă îndeplini toate treburile şi vă lăfăiţi trândăvia într­un 
fotoliu, în timp ce eu, un sărman ticălos, plesnesc muncind din greu, cu şira 
spinării strâmbă.
„Chiar şi cărţile astea cu care mă îmbiaţi vi le­a adus din odaie până aici 
sclavul dvs. Îmi închipui că sunt grele ca să vi le puteţi căra singur”.
„Aşa că, vă rog să vi le păstraţi! Eu n­am timp să citesc. Ah! Ăsta­i iadul! 
Asta îmi scormoneşte creierii cu ace de foc!”
Atât de îngrozitor, de apocaliptic era Mulligan Iacobs, încât am resimţit o 
uşurare, când am auzit în spate pasul greoi al lui Mr. Pike. Mi se părea că mă
aflu în faţa unui tigru. Mă cuprinsese un fel de spaimă şi­mi simţeam sângele 
îngheţat.
Apoi, îmi dădui seama că n­aveam de ce să mă tem de făptura aceasta 
slabă. Eram de zece ori mai puternic decât el şi­l puteam înhăţa de gât, dacă ar
fi fost nevoie, făcându­l să nu mai scoată nici un cuvânt.
Dar chiar gândul acesta nu mă liniştea îndeajuns. Fiinţa aceasta 
drăcească mă înfricoşa ca o armată de gângănii, ca nişte animale veninoase 
repezindu­se să mă răpună şi, avui impresia cumplită că sunt dinţii negri şi 
stricaţi ai lui Mulligan Iacobs, înfingându­mi­se în carne, spre a o sluţi pe 
totdeauna.
Îmi venii însă în fire, în timp ce insul acela pocit şi înfiorător rămânea în 
faţa mea, dar părând că, în ciuda neputinţei sale, nu cunoaşte frica.
Încercai să redeschid convorbirea.
— Creierii te fac mult să suferi? Îl întrebai.
— Mai întrebaţi? Îmi răspunse. Simt neîncetat că sunt scormoniţi de 
nişte ace, cum v­am spus, ace şi cârlige în foc, care se agaţă de ei, îi zguduie şii
ard.
„Dar ia spuneţi­mi, dacă­i vorba, cu ce drept aveţi atâtea cărţi? Prin ce 
hatâr deosebit aveţi şi timpul trebuincios să le citiţi şi să vă desfătaţi cu ele, în 
vreme ce mie mi se topesc creierii, pe când eu stau mereu la postul de veghe şi 
în vreme ce, sub ameninţarea necontenită a locotenenţilor, mă rup muncind ca 
un blestemat, cu şira spinării mele sfărâmată?”
Stăpânindu­mă şi măgulindu­l, întrebai pe acest smintit care îi sunt 
autorii preferaţi.
Îmi răspunse numaidecât, cu vădită bunăvoinţă şi oarecum potolit, 
numindu­mi pe Renan, Shakespeare, Robert Browning, Carlyle, apoi Zola şi 
Anatole France, care îi plăceau cu deosebire.
Materlink, după părerea lui, „tăia firul de păr în patru”. Găsea ceva bun 
în Ibsen, cu toate că­l socotea un fel de linguşitor al burghezilor”.
Heine era desăvârşit; Flaubert întrecea cu mult pe Maupassant; 
Turgheniev preţuia mai mult ca Tolstoi, dar Gorki era cel mai bun din cuptorul 
rusesc.
Adăugă că a citit şi pe Kropotkin, dar nu era anarhist, ca el.
Sărman rătăcit, ce mai talmeş­balmeş! Oare cum a putut omul acesta, 
care avea o adevărată pricepere, să cadă atât de jos? Oare cum a ajuns el pe 
bordul „Elseneurei”, în bătaia pumnilor lui Mr. Pike? Ce existenţă uluitoare o fi 
dus?
Cleştele care­i strângea şi înfierbânta creierii îl slăbise puţin – şi el îmi 
spuse că în tinereţe fusese în Canada atlet de profesie şi apoi alergător.
Apoi, boala s­a năpustit asupră­i. Mai bine de un sfert de veac a rătăcit 
pe drumuri şi, se putea făli, a cunoscut mai mult ca oricine puşcăriile 
comunale şi temniţele statului.
Dar Mr. Pike, care avea de lucru cu Mulligan Iacobs, se apropiase de noi.
Era vădit că discuţiile filosofice pe care le întreţineam, nebunul şi eu, 
începeau să­l scoată din răbdări.
Se repezi spre smintit şi­i spuse serios, dar cu oarecare blândeţe:
— La treabă, flăcăule! După ce­ţi termini quart­ul şi dacă te îndeamnă
inima, poţi sta de vorbă cu Mr. Pathurst oricât doreşti.
Mulligan Iacobs îşi îndreptă cum putu spinarea strâmbă şi avui impresia 
că, dacă i­aş fi atins faţa cu degetele, ar fi scăpărat scântei, ca blana unei pisici
dezmierdate în răspăr pe timp de vijelie.
El zbieră:
— Şi tu, dobitocule, du­te dracului!
În timp ce toată ura strânsă în cursul atâtor ani apăruse iarăşi pe 
trăsăturile lui Mulligan Iacobs, o licărire de ură flutură pe obrazul lui Mr. Pike.
Îl văzui aruncându­se asupra nebunului, cu pumnul ridicat, gata să­l 
lovească. O singură lovitură cu laba aceea de urs şi Mulligan Iacobs, cu toată
flacăra otrăvită care­l mistuia, ar fi dispărut pe totdeauna în noaptea veşnică.
Dar schilodul nu se înspăimântă. El înfruntă pe secund ca un şoarece 
într­un colţ de odaie, ca un şarpe încolţit în iarbă. Mai mult batjocoritor şi 
arătându­şi dinţii, înălţă capul, de parcă voia să primească în plin lovitura ce­i 
era sortită.
În faţa acestei făpturi, betege şi respingătoare, Mr. Pike îşi stăpâni braţul.
— Haide! Strigă Mulligan. Loviţi! De ce nu loviţi? Nu cumva vă e frică?
Oricât de nesimţitor ar fi fost şi oricât de întărâtat, sunt încredinţat, nu 
se putu hotărî să lovească în asemenea condiţii.
— Deocamdată, spuse, să lăsăm asta. Du­te la treaba ta, Mulligan!
Văzui pe Mulligan Iacobs, ispitit parcă, în loc de mulţumiri, să reverse 
asupra secundului toată furia ce­l năpădise. Dar cuvintele nu­i veniră pe buze.
Secundul, amărât că dăduse dovadă de slăbiciune, se întoarse fără de 
veste şi plecă, iar Mulligan Iacobs, uitând să­mi mai spună vreun cuvânt, se 
îndreptă spre tovarăşii lui de echipaj.
Pentru a­mi dezmorţi picioarele, dădui o raită pe punte şi întâlnii pe Mr. 
Mellaire, pe care­l întrebai din nou, glumind desigur:
— Ei, ce s­aude? O'Sullivan a izbutit să cumpere cizmele lui Andy Fay?
— Încă nu, Mr. Pathurst. Dar azi­dimineaţă, era gata să le ia.
„Vreţi să mă însoţiţi?”
Fără să­mi dea vreo lămurire, Mr. Mellaire mă conduse până în partea de
dinainte a corăbiei, unde văzui doi japonezi, aşezaţi pe căptuşeala deschizăturii
punţii.
Ei coseau în pânză de velă, cu ajutorul unor andrele, un pachet ce mi se 
păru îndată că trebuie să fie corpul unui om.
Întrebai cu privirea pe Mr. Mellaire.
— O'Sullivan, îmi răspunse, s­a servit totuşi de vestitul său brici!
— Şi ăsta­i Andy Fay? Îl întrebai îngrozit.
— Nu, nu­i Andy Fay, Mr. Pathurst, e altul: un olandez, numit după
registrul echipajului Christian Jespersen.
„A avut ideea nenorocită de a se afla în drumul lui O'Sullivan, tocmai 
când acesta alerga după Andy Fay ca să­i ia cizmele.
„Briciul şi­a împlinit menirea, dar asupra lui Christian Jespersen, în timp
ce Andy Fay, mai sprinten, a scăpat numai cu nişte zgârieturi.” „Staţi… Priviţi­l,
e acolo jos!”
Mă uitai şi văzui pe Andy Fay, cu braţul legat şi capul la fel, fumându­şi 
tacticos luleaua, pe o legătură de funii.
Lângă el, se ghemuise Mulligan Iacobs, care ori mărturisea rănitului 
afecţiunea ce i­o nutrea, ori poate stătea să se bucure de suferinţele ce­l 
chinuiau.
Shorty trecu pe lângă noi şi­mi arătă obişnuita lui strâmbătură de clown.
Văzui că are o mână legată.
— Asta­i altă victimă a briciului lui O'Sullivan! Mă lămuri Mr. Mellaire.
— Nu se poate!
— Păi, n­am isprăvit! A mai păţit­o unul, un evreu, Isaac Chantz, care, 
din nenorocire pentru el, se găsea prin părţile acelea.
„De obicei, evreilor nu le place să călătorească pe mare şi să părăsească
uscatul sigur. Dar avem şi noi câţiva pe „Elseneura”, cu toate acestea.
„Nu e rănit prea rău, dar ţipă mai mult ca toţi ceilalţi laolaltă. Mai rău ca 
un dihor!
Mr. Pike are destul de furcă acum cu toţi răniţii ăştia, pe care i­a oblojit 
cum a putut mai bine şi a căror îngrijire îi revine”.
— Şi O'Sullivan? Întrebai. Ce s­a întâmplat cu el?
— Tot Mr. Pike a fost nevoit să­l liniştească, intervenind în cursul 
încăierării.
„I­a trântit în falcă o lovitură atât de zdravănă, că l­a potolit numaidecât.
„Legat burduf, O'Sullivan a fost dus apoi în partea centrală a corăbiei, 
unde s­a orânduit o infirmierie.
„Cu un echipaj ca acesta cu care am fost procopsiţi, am avea nevoie de 
atâtea cămăşi de forţă câţi inşi sunt pe bord. Câteva celule bine căptuşite, un 
spital cu cele cuvenite şi o casă de însănătoşire ar fi tare binevenite!”.
Îmi îndreptai ochii spre corpul învelit în pânză al lui Christian Jespersen 
şi spre cei doi japonezi care îi coseau giulgiul.
Unul dintre ei avea mâna dreaptă strânsă într­un bandaj, făcut din 
pânză şi vată.
Întrebai:
— Şi el e rănit?
— Deloc! Îmi răspunse Mr. Mellaire. Omul ăsta se numeşte Yatsouda şi 
se dovedeşte, ca şi tovarăşul său, un corăbier iscusit şi vrednic.
„Dar în urma unei grozave otrăviri a sângelui, a fost silit să zacă un an şi 
jumătate într­un spital din New­York. Chirurgul a vrut să­i taie mâna. El s­a 
împotrivit însă cu îndârjire şi de fapt bine a făcut, cu toate că mâna­i este cu 
desăvârşire moartă, în afară de degetul mare şi de arătător.
„Yatsouda a învăţat să coasă cu mâna stângă. Şi vă repet, e foarte 
îndemânatic!”
Avui curiozitatea să arunc o privire în infirmierie.
Găsii acolo, într­un pat de jos, pe O'Sullivan legat bine şi trântit pe spate,
aiurind, rotindu­şi neîncetat ochii şi continuându­şi nesfârşitul monolog.
Deasupra lui, tot în pat, îşi fuma liniştit pipa Charles Davis, omul ciuruit 
de nenumărate găuri şi răni. Ţinea în mână o sulă.
— Aţi venit să vedeţi Iadul? Mă întrebă, în loc să­mi dea „bună­ziua”.
Auziţi sub mine pe maimuţoiul ăsta, care trăncăneşte într­una? E cu 
neputinţă să­l fac să tacă odată! Şi nu­şi opreşte muzica nici ziua, nici noaptea.
„Nu se poate dormi într­o asemenea tovărăşie. Şi mai ales că are un fel de
a scrâşni din dinţi, care te scoate din răbdări.
„Vă iau de martor, Mr. Pathurst. E cuviincios să pui un bolnav ca mine în
tovărăşia unui smintit ca ăsta, dedesubtul meu?
„Dar dacă nu se opreşte, am să­l fac eu să tacă!”
Şi Charles Davis strânse sula în mână.
Mr. Pike, care­şi făcea raidul de inspecţie, se apropie pe nesimţite.
— Ar fi trebuit să mi se dea patul de jos, care­i mai bun. E obositor să mă
urc şi să cobor mereu.
„Astăzi există legi pentru ocrotirea marinarilor. Când vom sosi la Seattle, 
voi aduce pe secund în faţa tribunalului, pentru neomenia pe care mi­a arătato.
„Şi dvS. Îmi veţi sluji de martor”.
Înaintând, Mr. Pike apăru în uşă.
— Tacă­ţi gura! Mârâi, chiţibuşarul dracului, avocat fără talent!
„Când ai avut neruşinarea să te înscrii în registrul de echipaj al unei 
corăbii în halul în care te­ai înfăţişat, trebuie să­ţi ţii fleanca!”.
„Dacă nu încetezi să te plângi, s­ar putea să te căieşti. Începi să mă
plictiseşti, să ştii!”.
Mr. Pike se înăbuşea de mânie.
— Eu cunosc legea! Răspunse cu îndrăzneală Charles Davis. Când m­am 
îmbarcat pe corabie, am îndeplinit toate ordinele pe care mi le­aţi dat. Mă
simţeam foarte bine. Tot echipajul mi­e martor.
„M­am căţărat pe catarguri, am aşezat cărbunii, mi­am făcut treaba mai 
bine ca mulţi alţii. Şii tot fără să mă plâng, m­am bălăcit în apa sărată.
„Mai târziu m­am îmbolnăvit. N­am ce să fac. E destul de neplăcut”.
— Erai putrezit până în măduva oaselor, înainte de a pune piciorul pe 
„Elseneura”! Răcni Mr. Pike.
„Eu voi face să fii osândit!”
— Tribunalul maritim va aprecia, răspunse Charles Davis fără să­şi 
piardă cumpătul. Vom afla atunci care dintre noi are dreptate!
— Nu vom afla nimic. Fiindcă, dacă nu încetezi să mă întăriţi…
— Loviţi­mă, domnule locotenent! Înrăutăţiţi­mi starea. Cu atât mai mult
îmi va spori tribunalul despăgubirile la care am dreptul.
— Şi dacă te arunc peste bord?! Ai să te duci să ceri peştilor 
despăgubirile?
Răsucindu­se pe călcâi, Mr. Pike plecă.
Rămăsei câteva clipe încă, încercând să liniştesc pe Charles Davis.
După un sfert de oră, întâlnii pe punte pe Mr. Pike, care venise întins 
spre mine.
— Mr. Pathurst, îmi spuse, cu un ton poruncitor pe care nu­l folosise 
niciodată faţă de mine, vă sinchisiţi prea mult de ceea ce se întâmplă pe bord.
„Aici, jos, fiecare cu menirea lui. Aşa că vedeţi­vă de treaba dvs., în care 
nu mă amestec deloc – şi eu îmi văd de rosturile mele. E mult mai bine aşa!”
Spunând aceasta, mă părăsii.
Socotii învăţătura pe care o primii, după aceea a căpitanului West, cam 
prea puţin cuviincioasă din partea lui Mr. Pike. Fiindcă, la urma urmelor, am 
cel puţin dreptul să­mi spun părerea. Sunt un călător şi încă unul care­şi 
plăteşte destul de scump şederea pe bord.
Un călător? Ba deloc! Îmbarcat printr­un hatâr pe o corabie care nu are 
dreptul de a primi călători, sunt înscris în registrul „Elseneurei” ca „al treilea 
ofiţer”, cu o leafă de treizeci şi cinci de dolari pe lună.
Şi Wada, servitorul meu, pentru care plătesc de asemeni un preţ bun, 
este trecut drept chelner.
E limpede, aşadar, că trebuie să tac.
*
* *
Pe o corabie, nu se pierde vremea cu morţii!
Imediat după ce japonezii îşi terminară lucrul, Christian Jespersen, cu 
un sac de cărbuni legat de picioare, fu ridicat peste stinghie şi trimis în 
vâltoarea verde.
Vremea era liniştită şi plăcută, iar „Elseneura” aluneca alene, făcând abia
două noduri pe oră. De aceea, s­a socotit că nu mai e nevoie să fie oprită de tot.
Căpitanul West veni în ultima clipă în partea de dinainte a corăbiei, cu 
cartea de rugăciuni în mână şi citi cu voce tare în faţa întregului echipaj slujba 
scurtă a prohodului pe mare.
Apoi, Christian Jespersen căzu în gol, iar echipajul se împrăştie şi­şi 
reluă lucrul. Fu o ceremonie scurtă şi searbădă.
Miss West, aşezată pe dunetă într­un fotoliu şi adâncită într­o 
împletitură gingaşă, rămase neclintită şi netulburată.
Mă dusei spre ea şi­i spusei solemn:
— S­a făcut! Omul a fost scufundat.
Ea ridică ochii spre mine, surâse şi rosti un „Ah!” cu totul nepăsător.
— S­ar părea, îi spusei modest, că toată povestea aceasta nu vă tulbură
prea mult.
— Ah! Ştiu că totdeauna e neplăcut să numeri, chiar de la începutul 
călătoriei, un om mai puţin în echipaj. Cu deosebire când echipajul lasă atât de
mult de dorit, ca al nostru.
„Dar ce pot face şi de ce să mă frământ? Nu cunoşteam pe omul acesta şi
nici el nu mă ştia. Atunci…?”
— Atunci?
— E pentru mine un fapt oarecare, cum citim mereu în coloanele tuturor 
ziarelor. Nici dvs., nici eu nu vom muri de mâhnire.
— Credeţi în Dumnezeu?
— Tata crede.
— Dar dvs.?
— Nu prea ştiu. Lucrurile astea sunt mai presus de priceperea mea, aşa 
că nu­mi mai muncesc creierii degeaba.
„Mă gândeam la ele, când eram fetiţă. De atunci… Da, sunt convinsă că
cred în Dumnezeu… Dar prea sigură, nu sunt. Aşa că mă feresc să mă

Uneltiri viclene.
Suntem pe drum de două săptămâni şi plutim şi plutim acum pe o mare 
liniştită, sub un cer presărat abia cu câţiva norişori albi. Alunecăm încet, cu 
opt mile pe oră, împinşi de o adiere slabă dinspre răsărit.
Căpitanul West ne spune că e aproape sigur, că vântul acesta plăcut este
începutul alizeului care suflă dinspre nord­est.
Aflai totodată că „Elseneura”, spre a nu fi zvârlită spre coasta braziliană
şi capul St. Roch, trebuie să se îndepărteze bine de tot din drumul ei firesc şi să
cotească înspre Africa.
Se întâmplă uneori, ca în timpul itinerariului, care e impus tuturor 
corăbierilor ca şi nouă, să se ivească insulele Capului Verde. Astfel încât nu 
poate fi surprinzător, ca distanţa de la Baltimore la Seattle să fie socotită ca 
având optsprezece mii de mile.
Urcându­mă azi­dimineaţă pe punte, am găsit la bara cârmei pe grecul 
Tony, sinucigaşul îndărătnic. Mi s­a părut că are gânduri mai sănătoase, prin 
faptul că, pentru a­mi răspunde la „bună­ziua”, şi­a scos cuviincios bereta.
Răniţii sunt pe cale de însănătoşire, în afară de perechea Charles Davis – 
O'Sullivan.
O'Sullivan e tot legat fedeleş în patul său şi Mr. Pike a poruncit lui 
Charles Davis să­l aibe în grijă. Urmarea acestei porunci este că Charles Davis 
cutreieră puntea, spre a aduce de la bucătărie merindele şi apa destinate 
irlandezului, putând astfel să­şi bombănească în voie plângerile tuturor pe care
îi întâlneşte.
Wada mi­a istorisit un fapt foarte straniu. El, stewardul şi cei doi 
corăbieri japonezi se adună în fiecare seară, pesemne, în cabina bucătarului 
nostru. Se întâlnesc acolo cu plăcere, ca buni asiatici ce sunt şi fiecare din ei 
povesteşte ce a aflat în cursul zilei din trăncănelile de pe bord.
Îmi pare că galbenii ştiu tot ce se întâmplă, iar Wada îmi împărtăşeşte 
cinstit ceea ce i s­a părut mai deosebit în cursul acestor convorbiri şi 
destăinuiri.
Ceva cu totul nefiresc este felul cum se poartă Mr. Mellaire. Wada şi 
tovarăşii săi au dezbătut îndelung subiectul acesta şi au ajuns la o apreciere 
aspră, cu privire la atitudinea celui de­al doilea locotenent, a cărui prietenie 
prea strânsă cu cei trei ticăloşi care dorm în partea din faţă a corăbiei, Nosey 
Murphy, Bert Rhine şi Kid Twist, e de neînţeles şi supărătoare.
Atrăsei atenţia lui Wada că Mr. Mellaire, cel puţin după cât se pare, nu 
putea fi bănuit de o asemenea cârdăşie, fiindcă era aspru şi grosolan cu toţi 
marinarii şi fiindcă arăta că se socoteşte ca făcând parte dintr­o „lume 
superioară” corăbierilor.
— Şi asta, ştii tot atât de bine ca mine.
— Priceput, înţeles! Îmi răspunde Wada. El aşa cum spus dvS. Cu toţi 
ăilalţi din corabia. Da' cu pişicher ăştia bun tovarăş la ei!
„Asta nu bun! Mult necazuri avem odat' cauza asta pentru corabie şi noi 
toţi!”
N­aveam nici un motiv să pun la îndoială buna credinţă a lui Wada şi 
continuai întrebările.
Aflai astfel că tâlharii aceia se înălţaseră la rangul de stăpâni în partea 
din faţă a corăbiei, că statorniciseră un regim de teroare, că făceau tot ce voiau 
şi că ceilalţi, ajunşi un fel de robi înfricoşaţi, trebuiau să se supună voinţei lor.
O pildă numai. În cursul ultimei nopţi, Bert Rhine ar fi trezit deodată pe 
italianul Guido Bombini, i­ar fi poruncit să se scoale numaidecât şi să se ducă
să­i aducă de la bucătărie un pahar cu apă, fiindcă­i e sete.
Şi Guido Bombini îl ascultase!
Isac Chantz s­a dus ca şi ceilalţi. Dar fiindcă şi el e un bandit, cei trei se 
poartă mai binişor cu el.
Herman Luckenheimer, un german voinic şi greoi, care are un suflet bun 
dar mintea cam amorţită, a fost bătut rău de cei trei, fiindcă n­a vrut să spele 
rufele lui Nosey Murphy.
Cei doi şefi de echipaj trăiesc într­o necontenită frică pentru propria lor 
viaţă, din cauza celor pe care, chipurile, îi conduc.
Mai mult, banda aceea înspăimântătoare s­a mărit de curând prin 
alăturarea lui Steve Roberts, fostul văcar şi a lui Arthur Deacon, care făcea pe 
continent negoţ de carne albă. Amândoi au fost primiţi cu bucurie în bandă.
Sunt singurul, în partea de dindărăt a corăbiei, care cunoaşte lucrurile 
acestea ascunse şi mărturisesc sincer că nu ştiu ce trebuie să fac.
Dacă le împărtăşesc lui Mr. Pike, voi fi repezit din nou şi îndemnat „să­mi
văd de treburile mele”.
Să­i vorbesc lui Mr. Mellaire, nici gând, fireşte.
În ce priveşte pe căpitanul West, el nu se sinchiseşte de echipaj, iar Miss 
West, dacă i­aş face mărturisiri, îmi va răspunde printr­un hohot de râs. Nu 
încape îndoaială!
De altfel, ştiu că pe orice corabie echipajul are câte o ceată de ticăloşi, 
care­l face să joace aşa cum i se cântă. E treaba marinarilor. De vreme ce 
lucrul se săvârşeşte aşa cum se cuvine, şefii n­au de ce să se amestece în 
dedesubturile astea.
Oricum, însă, toată mârşăvia care se unelteşte în partea de dinainte a 
corăbiei, toată împlinirea tainică săvârşită de cei cinci ticăloşi mă nelinişteşte 
fără să vreau.
Wada, uitai să vă spun, mi­a povestit în acelaşi timp, că toţi nătărăii 
aceia au trecut printre drepturile ce şi le­au acordat şi pe acela de aş lua cei 
dintâi carnea sărată din cazan. Cele mai bune bucăţi, se înţelege, sunt ale lor. 
Ceilalţi mănâncă doar ce lasă ei.
Credincios adevărului, trebuie să adaug că hrana e îmbelşugată şi 
felurită. Nimeni nu­i flămând.
Un butoi cu pesmeţi buni de mare e deschis totdeauna. Louis coace de 
trei ori pe săptămână pentru echipaj pâine proaspătă. Apa de băut este din 
belşug.
Sunt silit să mărturisesc sincer că, în asemenea condiţii şi cu ajutorul 
timpului prielnic, mâna oamenilor se îmbunătăţeşte din zi în zi.
Nu pot spune acelaşi lucru despre Possum, care slăbeşte mereu. Nu­mi 
dau prea bine seama dacă aerul mării, sau regimul statornicit de Miss West 
este pricina. Foxterrierul, pe care l­aş putea numi un schelet pribeag, fiindcă
nu mai poate alerga şi nici nu sa mai ţine pe picioare, e urcat în fiecare zi pe 
dunetă, din ordinul domnişoarei West şi e aşezat în cuşca sa, unde stă toată
după­amiaza la adăpostul vântului şi soarelui. Cu toate acestea, nu­i merge 
mai bine.
Seara, doarme în odaia domnişoarei West, care­i de fapt singura stăpână
a javrei.
Dealtfel, tânăra fată are tot atâta grijă şi faţă de întregul personal de 
dindărătul corăbiei.
Mai deunăzi, stewardul suferea mult din pricina unei aşchii ce­i intrase 
sub unghie; ea i­a scos­o încet, cu un cleştişor.
Pe de altă parte, Wada, care era chinuit de puternice ameţeli şi dureri de 
cap, a fost îngrijit de domnişoara West cu o râvnă mişcătoare, printr­o 
sumedenie de prafuri, până când fu lecuit.
În schimb, în privinţa aceasta ca şi în celelalte, nu se sinchiseşte de 
nimic din ceea ce se întâmplă în partea de dinainte a corăbiei. Mi­aş fi închipuit
bucuros pe domnişoara West, ducându­se ca o zeiţă a bunătăţii, în odaia cu 
pereţi de oţel din partea centrală a corăbiei, aplecându­se asupra lui O'Sullivan 
care­i legat cobză în patul său şi spunând chiar lui Charles Davis câteva 
cuvinte de mângâiere.
Dar pentru ea, ca şi pentru tatăl ei, amărâţii şi nenorociţii care alcătuiesc
echipajul „Elseneurei” nici nu există măcar!
Corabia noastră îmi face impresia unei plantaţii de trestii de zahăr, de pe 
vremea când înflorea sclavia. Miss West este fiica trufaşă a plantatorului şi se 
îngrijeşte numai de sclavii din serviciul ei şi al casei, dându­le ceaiuri de 
muşeţel şi cărticele cu sfaturi. Restul turmei, care munceşte din greu dincolo 
de privirile ei, o lasă rece.
O seară din două, cu alte cuvinte atunci când nu­i de veghe, Mr. Pike ne 
dăruieşte putinţa să­i auzim fonograful. Cum se sfârşeşte masa, se frământă în
scaun şi ochii­i mărturisesc limpede dorinţa pe care o simte, de a­şi aduce 
aparatul îndrăgit.
Dar el aşteaptă să fie rugat şi ţine ca, fie căpitanul West, fie fiică­sa, sau 
eu însumi, să­i cerem să ne facă hatârul de a asculta puţină muzică. Atunci, 
chipul lui întunecat se luminează printre trăsăturile pustiite şi el ne spune, cu 
un aer vesel, dar pe un ton pe jumătate morocănos că va fi fericit că ne poate 
face pe plac.
Apoi, aduce şi aşează fonograful, cărui nici o zdruncinătură
necuviincioasă nu­i mai tulbură mersul şi mângâind cu labele lui de gorilă
plăcile la care ţine atât de mult, dă drumul armoniei dumnezeieşti, pe care o 
soarbe cu un aer fermecat.
Deşi au trecut trei săptămâni, tot n­am izbutit să mă deprind cu viaţa 
schimbăcioasă pe care o duc pe „Elseneura”.
Totul e straniu, de la „Samuraiul” în aparenţă nepăsător, care ne 
comandă şi al cărui glas nu se aude decât în tumultul şi în vuietul vijeliei, până
la ticăloşii care stăpânesc partea de dinainte şi uneltesc cu al doilea locotenent;
până la O'Sullivan care bombăneşte neîncetat în celula sa de oţel, având 
deasupra pe Charles Davis înarmat cu sula; până la Christian Jespersen, 
trimis undeva la fundul oceanului, cu un sac de cărbuni la picioare.
Toate aceste lucruri, atât de noi pentru mine şi a căror existenţă n­o 
bănuiam acum, mi se par că nu sunt aievea.
Pe această corabie, pe care nu­mi lipseşte nimic, sunt sufletul cel mai 
nedumerit din toate.
CAPITOLUL XIV.
Grecul Tony e pescuit din nou din mare.
Încă o dimineaţă strălucitoare.
Ca de obicei, cum mă îmbrăcai mă dusei pe dunetă şi, lucru 
nemaipomenit, nu găsii pe nimeni la cârmă.
Uriaşa corabie aluneca singură şi în toată voia pe valuri, mânată de 
adierea regulată a alizeului. Şi, repet, nu se afla nimeni la bara cârmei, pentru 
a îndruma corabia!
Era uluitor!
Coborâi din nou pe punte şi întâlnii pe Mr. Pike, care era de veghe. Se 
pregătea tocmai să dea liniştit corăbierilor oarecare ordine.
Neîndrăznind să­l întreb nimic, aşteptai să­şi ridice ochii spre mine. Ceea
ce şi făcu îndată, spunându­mi „bună­ziua”.
— Bună ziua, Mr. Pike! Răspunsei. Aţi putea să­mi spuneţi (şi vă cer 
iertare pentru întrebare) cine este oare în clipa asta la cârmă?
— E nebunul acela de Tony.
— Ei bine, fiecare la rândul lui! E rândul meu să pun rămăşag pe simbria
pe o lună sau pe o cutie cu tutun, că Tony nu­i la bara cârmei.
Secundul mă privi cu toată luarea aminte, îngrijorat pe neaşteptate.
— Dacă Tony nu­i acolo, cine­l înlocuieşte?
— Nimeni!
Ca un diavol care ţâşneşte dintr­o cutie şi în ciuda vârstei sale şi a 
staturii care mă minuna, Mr. Pike sări ca ars şi, asemenea unei petarde care 
face explozie, alergă, sau mai adevărat se năpusti asupra părţii de dindărăt a 
vasului, cu o iuţeală pe care nimeni n­ar fi fost în stare s­o depăşească.
El sări câte trei trepte deodată pe scara dunetei şi găsi ca şi mine cârma 
părăsită.
Numaidecât începu să răcnească ordine către cei care erau de serviciu. 
Oamenii începură să tragă în grabă o parte din funii şi să dea drumul altora.
Înţelesei lesne, fiindcă începeam să deprind diferitele operaţii ale 
manevrei, că secundul cârmea corabia dintr­o direcţie într­alta.
Mr. Mellaire şi dulgherul care­şi părăsiseră gustarea de dimineaţă şi­şi 
ştergeau încă buzele, se iviră pe scara cabinelor.
Dulgherul puse mâna pe bara cârmei şi al doilea locotenent se duse spre 
partea de dinainte a „Elseneurei”, pentru a supraveghea şi a grăbi manevra, în 
timp ce Mr. Pike cerceta marea cu binoclul. El se îndoia, desigur, că grecul 
făcuse o nouă săritură în valuri şi, când văzu că lipseşte scara proptită în faţa 
sufrageriei, fu încredinţat pe deplin că aşa se întâmplase.
— Smintitul ăla şi­a luat scara cu el! Strigă secundul. Fiindcă nu ţine 
deloc să se înece.
„Elseneura” îşi sfârşea schimbarea direcţiei, când căpitanul West ieşi la 
rându­i din odaia hărţilor.
Mă salută curtenitor, salută pe Mr. Pike în chipul obişnuit şi întrebă:
— Ce s­a întâmplat, Mr. Pike? A căzut un om în mare?
— Da, domnule căpitan. Şi a luat cu el scara sufrageriei.
— Cine e?
— Grecul, care a sărit peste bord la plecarea din Baltimore.
— Ah!
Întâmplarea nu părea, fără îndoială, să tulbure prea mult pe „Samurai” 
care­şi aprinse o ţigară şi­şi continuă alene plimbarea pe dunetă.
Dar era vădit că nu­i scăpa nimic.
Mr. Pike puse câţiva oameni să se caţere şi să cerceteze cu privirea largul
apelor, în timp ce Miss West, care venise lângă mine, scotocea şi ea oceanul cu 
ochii­i cenuşii.
Dar era vădit că nu­i scăpa nimic.
Mr. Pike puse câţiva oameni să se caţere şi să cerceteze cu privirea largul
apelor, în timp ce Miss West, care venise lângă mine, scotocea şi ea oceanul cu 
ochii­i cenuşii.
Îi istorisii tot ce ştiam. Mi se păru că nu­i deloc mişcată, ca de obicei şimi
spuse că puteam fi liniştit.
Grecul avea să fie regăsit. Era o simplă toană a lui să se arunce în apă.
— Cazul lui, adăugă ea, nu­i unic. Am văzut alţii, cu aceeaşi toană, care 
aveau grijă să ia cu ei câte un colac de salvare, sau care nu săreau în apă decât
dacă zăreau un vas prin apropiere.
„De data asta, scara îndeplineşte rolul colacului de salvare”.
Şi Miss West mă părăsi, spunându­mi că se duce să îngrijească de 
Possum.
Andy Fay trecut la cârmă, pentru ca dulgherul să se poată întoarce să­şi 
isprăvească gustarea întreruptă.
Căpitanul West se plimba înainte, fumându­şi ţigara.
În ce priveşte pe Mr. Pike, el avea aerul tare mâhnit, fiindcă era nevoit să­
şi piardă vremea cu întoarcerea vasului, pricinuită de neghiobia unui smintit.
Într­un cuvânt, toţi cei de pe bord, trebuie să recunosc, îşi dădeau silinţa
să pescuiască din apă pe cel dispărut, dar cu plictiseală şi fără convingerea că
săvârşesc o faptă bună.
Mr. Mellaire îmi mărturisi că grecul, când nu­l apucau furiile, era un 
marinar priceput şi că, faţă de lipsurile echipajului cu care eram năpăstuiţi, 
pierderea lui ar fi mult resimţită.
După o oră, „Elseneura” îşi schimbă iar direcţia şi­şi reluă cercetările în 
partea opusă.
Primul care îl zări pe Tony fu nătăfleţul acela din Malta; de pe catargul pe
care se căţărase, maltezul începu să facă semne.
Mr. Pike îşi aţinti binoclul spre punctul arătat şi Miss West, care se 
urcase iarăşi pe punte şi­şi adusese de asemeni binoclul, făcu la fel.
Secundul părea foarte nedumerit de ceea ce vedea. Miss West, la care 
văzui aceeaşi mirare, scoase deodată un ţipăt de uimire şi începu apoi să râdă.
— Ce s­a întâmplat, că sunteţi atât de veselă? Întrebai.
— Omul, îmi răspunse Miss West, nu­i în apă. E… cum să spun?… E în 
picioare, pe apă.
— Foarte adevărat! Întări Mr. Pike. S­a suit pe scară şi pluteşte.
„Mă întrebam la început, fără să înţeleg, ce se petrecea. Dar nu, asta e! 
Ticălosul, care se teme grozav de înec, se ţine în cumpănă cu ajutorul treptelor 
scării. Norocul lui este că marea este liniştită.
„Mr. Mellaire, în timp ce eu voi pune să se ascundă pânza cea mare, 
îngrijiţi, vă rog, să se lase pe apă o barcă mare, cu oamenii trebuincioşi.
„Băgaţi de seamă să ştie vâsli. Voi merge şi eu cu ei”.
— Duceţi­vă şi dvs.! Mă îndemnă Miss West. Veţi avea un prilej nimerit 
de a admira întreaga privelişte a corăbiei noastre, cu toate pânzele întinse. 
Credeţi­mă face să vă obosiţi!”.
Aşadar, mă îmbarcai şi mă aşezai lângă Mr. Pike, în partea de dindărăt a 
bărcii, a cărei cârmă o conducea.
Jumătatea de duzină de luntraşi care erau cu noi se opintiră cu râvnă şi 
vâsliră spre sinucigaşul prefăcut, care se ţinea într­un chip de necrezut pe 
suprafaţa apei.
Maltezul era şeful luntraşilor – şi înaintarăm destul de repede.
Printre ceilalţi cinci lopătari, văzui pe un norvegian numit Ditman 
Olansen, despre care­mi vorbise de curând în mod deosebit Mr. Pike, 
spunându­mi că e cuprins adesea de nişte furii groaznice, fără ca să se poată
cunoaşte dinainte pricina, mai mult ori mai puţin neînsemnată, care le va 
dezlănţui.
Îmi amintii atunci de acei „Berserks” legendari, scandinavii care se 
adunau în cete de câte doisprezece inşi şi se luptau dezbrăcaţi, cuprinşi de un 
soi de sminteală furioasă.
Deocamdată, Ditman Olansen, aplecat pe vâsla lui, cu ochii lui mari, 
rotunzi şi palizi, părea omul cel mai blajin din câţi cunoşteam.
Când văzu că ne apropiem de el, grecul începu să strige şi să ne 
ameninţe, învârtind în aer un cuţit marinăresc.
Greutatea corpului său scufunda uşor scara, astfel încât uneori grecul 
era până la genunchi în apă. Şi pe această proptea ce nu putea fi văzută, el se 
răsucea necontenit, gesticulând nebuneşte. Chipul lui, ce se strâmba neîncetat,
aducea mai mult cu cel al unei maimuţe, decât cu al unui om.
Mă întrebam cu oarecare grijă, în faţa acestui cuţit de temut, a cărui 
lamă strălucea, cum se va putea săvârşi salvarea lui Tony.
Dar în privinţa aceasta, ar fi trebuit să mă gândesc la Mr. Pike. Secundul 
puse mâna pe drugul de reazim ce se afla pe fundul bărcii., sub picioarele 
uneia din perechile de vâslaşi. Apoi, când se apropie bine de grec, ferindu­se de
învârtirile cuţitului şi alegând o clipă prielnică, în care valurile ridicau partea 
de dindărăt a bărcii, izbi bucata aceea grea de lemn în capul lui Tony.
Cuţitul îi căzu în apă şi, pierzându­şi cunoştinţa sub lovitura ce­i fusese 
trasă, nebunul se prăbuşi în valuri.
Mr. Pike îl prinse şi, fără vreo sforţare vădită, îl trânti la picioarele mele, 
în barcă.
După câteva clipe, luntraşii se aplecau iar pe vâsle şi Mr. Pike ne 
conduse spre „Elseneura”.
Firişoare de sânge curgeau prin părul ud al grecului şi­l lipeau de ţeastă. 
Nu­mi puteam întoarce privirea de la corpul acela în nesimţire, care se chinuise
atâta în valuri şi din care picura apă.
Cu o clipă mai înainte, era încă o făptură care sfida întreaga lume. O 
singură lovitură scurtă în cap a fost de ajuns, pentru a face loc înţepenirii 
morţii.
Nu era însă o moarte adevărată, fiindcă inima tot îi mai bătea. Spre ce 
zări i­o fi zburat deocamdată sufletul? Când şi de unde se va întoarce, spre a 
readuce acest corp la viaţă? Taină de necercetat, pe care n­a pătruns­o încă
nici un psiholog.
Când îmi ridicai ochii, văzui înainte­mi, ca pe urma unei lovituri de 
baghetă vrăjită, priveliştea de neasemuit şi triumfătoare a „Elseneurei”, 
îndreptându­se spre cer în toată măreţia ei.
Pe lemnăria subţire şi albă a corăbiei, abia îngreunată parcă de cele cinci 
mii de tone de cărbuni pe care le ducea, se înălţa în azur un Himalaya de 
catarguri şi pânze, a căror mărime de neînchipuit părea nefirească, părea o 
tăgăduire a celor mai simple legi în privinţa echilibrului.
Cum au izbutit oare gângăniile omeneşti să plăsmuiască şi apoi să
construiască asemenea operă falnică? Vor fi fost oare făpturi asemănătoare 
bietei fiinţe, pe care o auzeam gemând la picioarele mele?
Cu toate acestea, Tony se simţea bine! Întâi horcăi, apoi tuşi şi gemu. 
Astfel, îşi făcea reintrarea între cei vii.
Văzui pe Mr. Pike, privindu­l cu luare­aminte. Trezindu­se, Grecul avea 
să se arunce iar în apă şi urmă să fie iar trebuincioasă o lovitură în cap, pentru
a­l linişti?
Dar Tony se mulţumi să­şi redeschidă ochii negri şi să mă privească
îndelung, cu un aer năucit. Apoi, îi închise iar, fără să spună o vorbă.
— Ce veţi face cu el? Întrebai pe secund.
— Îl vom pune iar la treabă, cât mai degrabă cu putinţă. Asta­i va prii cel 
mai mult. N­are răni grave şi trebuie să­şi împlinească datoria aşa cum s­a 
angajat.
Când barca fu ridicată cu funiile pe bord, văzui că Miss West coborâse iar
în cabina ei.
În odaia hărţilor, căpitanul West se îndeletnicea cu întorsul 
cronometrelor, în timp ce Mr. Mellaire, care locuieşte în partea centrală a 
corăbiei, se dusese să doarmă o oră­două, înainte de a­şi începe quart­ul de 
amiază.
Nimeni nu arăta pentru sărmanul Tony nici cea mai mică simpatie.
El fu aruncat pe podeaua punţii, ca o mortăciune şi rămase acolo fără
nici o îngrijire, urmând să­şi recapete cunoştinţa atunci când va putea.
Eu însumi începui să­mi oţelesc inima, în urma unor asemenea emoţii 
zadarnice. Şi, mai mult încă decât cu întâmplarea jalnică la care luasem parte, 
ochii îmi rămâneau plini de încântătoarea privelişte a „Elseneurei”, înălţându­şi
deasupra valurilor ameţitoarea şi alba ei piramidă din fier şi pânză.
CAPITOLUL XV.
Fiicele lui Herodias.
Până acum, nu cunoşteam farmecul şi binefacerea vânturilor alizee. Ne 
mână alizeul dinspre nord­est şi milele rămân în urma noastră, în timp ce lochul
se învârteşte şi ţiuie pe dunetă.
Ieri, alizeul ne­a făcut să străbatem cam două sute cincizeci şi două de 
mile. În ajun, străbătusem două sute patruzeci, iar în, ziua de dinainte două
sute şaizeci de mile.
Şi cu toate acestea, nu e un vânt brutal. E îmbălsămat şi înviorător şi se 
mulţumeşte să­şi arate puterea asupra pânzelor noastre, cum ar face vântul 
întăritor asupra oamenilor.
Mă desfăt, desehizându­mi plămânii şi toţi porii pielii în bătaia lui 
dezmierdătoare.
E răcoros, fără să fie rece şi, la orice oră din noapte, când toţi cei din 
jurul meu dorm în cabine, mă smulg cititului şi mă duc pe dunetă, în cel mai 
subţire dintre veşmintele mele tropicale.
Mr. Pike se îmbracă la fel şi­mi pare mai voinic şi mai impunător ca 
oricând. Când stofa subţire i se lipeşte de trup şi­ţi dă impresia că e gol, când 
se umflă apoi pe oasele lui mari şi pe muşchii lui zdraveni, nu­ţi vine să crezi 
că are şaizeci şi nouă de ani. Ce minunat model de bărbăţie! Sunt înmărmurit!
Zilele se perindă la fel, ca în vis, cu acelaşi sunet de clopot chemând pe 
rând oamenii la lucru.
Sunt atât de asemănătoare zilele, încât dacă vreau să ştiu exact la ce 
dată am ajuns, sunt nevoit să cercetez calendarul.
Noaptea trecută, adică pe la ora două mai exact, în timp ce stăteam 
culcat şi picoteam uşor, fui trezit deodată de un tunet de înjurături şi blesteme,
care veneau de pe punte şi se dezlănţuiau undeva, dedesubt.
Îmi dădui îndată seama că e glasul lui Mr. Pike. Dar izbutii să adorm 
iarăşi şi, abia când Wada îmi aduse gustarea de dimineaţă, putui afla ce s­a 
întâmplat.
Larry, insul acela ciudat cu nasul cârn, cu obrazul plin de zbârcituri şi 
cu ochii plângăreţi de cimpanzeu, se folosise de întunericul nopţii, din 
îndemnul vreunui diavol răufăcător şi trântise secundului câteva cuvinte 
grosolane.
Dar în ciuda nopţii, Mr. Pike izbutise să­şi dea seama cine­i vinovatul şi 
atunci izbucni tărăboiul, al cărui răsunet ajunsese până la mine.
Mai întâi, îl chemă şi­l întrebă de ce nu­şi ţine gura. În loc să tacă, Larry 
răspunse îndrăzneţ, ca un copil mare ce este – şi înfuriase şi mai rău pe 
secund.
Urmarea: până când să­şi dea Larry seama ce se întâmplă, se trezi cu Mr.
Pike năpustindu­se asupră­i, ca un uragan; punându­i fiarele la mâini, 
secundul îl atârnă de catargul de dindărătul corăbiei.
Trebuie ştiut că era întâia dată când îşi îngăduia Larry să spună
secundului cuvinte nechibzuite, în timp ce Kid Twist, Bert Rhine şi Nosey 
Murphy îi zvârliseră insulte mult mai grele şi nu fuseseră pedepsiţi.
Ar fi lipsit de temei să cred că Mr. Pike, care nu ştie ce­i frica, se temea 
cumva de cei trei tâlhari. Dar pentru a se feri de încurcături fără rost, el se 
prefăcea că nu­i aude.
În schimb, hotărâse ca Larry să fie pedepsit şi pentru ceilalţi trei, spre a 
le sluji ca pildă.
Mai mult de o oră, Larry nu putu îndura cazna. Sfidând pe Mr. Pike, 
nătărăul acesta tâmpit începu să răcnească spre dunetă, pretinzând să fie 
dezlegat cât mai curând cu putinţă, ca să se lupte cu el voiniceşte şi să­şi 
măsoare puterile.
Ca şi cum nefericitul Larry ar fi avut de partea lui, într­o luptă cu 
neînfricatul bătrân, sorţi cât de mici de izbândă.
Mr. Pike nu aşteptă să fie rugat. Sări sprinten pe punte şi­i scoase fiarele.
Iar Larry, după cum îmi povesti Wada, fu bătut măr.
Trebui să fie dus de câţiva inşi şi aşezat pe pat, unde rămase toată ziua, 
cu doi dinţi mai puţin şi cu vânătăi pe tot corpul.
În ce priveşte pe Mr. Pike, el se alese, ca de obicei, cu câteva jupuituri la 
încheieturile degetelor.
În timp ce pe bord se desfăşoară aceste întâmplări, care mă înveselesc, 
eu îmi trăiesc zilele aşa cum îmi place.
N­am pierdut numai noţiunea vremii, dar şi pe cea a lumii pe care am 
părăsit­o.
Uneori îmi aduc aminte că sunt săptămâni, de când n­am primit nici 
scrisori, nici ziare, nici măcar o telegramă, ori un telefon măcar; că n­am fost la
nici un teatru; că nu mi­a venit nimeni în vizită.
Toate astea au pierit.
Pentru mine nu mai există nimic altceva, decât „Elseneura” şi cei de­pe 
bordul ei. „Elseneura”, devenită centrul unui cerc lichid, care­şi strămută
neîncetat orizontul.
Adesea îmi amintesc de soarta căpitanului Scott, mort din cauza frigului 
în cursul expediţiei sale spre Polul Sud şi care, după zece luni de la dispariţie, 
era socotit încă în viaţă.
În lumea aceasta, totul e doar închipuire. Sunt crezut în viaţă şi, la 
rându­mi, şi eu cred că toţi cei pe care i­am lăsat în urma mea, pe continent, 
trăiesc. Dar nici ei, nici eu, n­avem nici o dovadă că e aşa cum credem.
Păstrez pentru mine însumi gândurile astea. Dacă aş vorbi despre ele 
domnişoarei West, sau m­aş folosi de Schopenhauer sau de alţi filosofi vestiţi, 
ea m­ar ruga iute­iute, o ştiu bine dinainte, să las filosofia.
*
* *
Domnişoara West şi cu mine ne­am aşezat astăzi în fotoliile de pe punte, 
pe dunetă şi i­am citit „Fiicele lui Herodias” de Symons.
Efectul lecturii mele a fost măreţ. Tocmai cel pe care­l aşteptam.
Miss West, care nu­şi pierde niciodată timpul, tivea o batistă fină albă. 
Trebuie să tivească un maldăr de batiste pentru tatăl ei. Îmi dau din ce în ce 
mai bine seama că are o fire casnică şi duioasă de zână binefăcătoare, 
aducătoare de viaţă bună şi tihnită.
Ea zâmbi, cum să spun? Cu un fel de surâs lăuntric şi cu toate acestea 
triumfător, cu un zâmbet sigur de el însuşi, care înfăţişa, prin ochii ei calzi, 
mari şi cenuşii, experienţa câştigată de toate generaţiile de femei pe dinaintea 
ei; ea zâmbi când îi citii: „Cu un surâs nevinovat, Priviţi­le jucând într­una.
Nu au decât un gând: „Suntem f rumoase!” „Bărbatul a fost creat, ca să
ne iubească”.
Nu căutaţi să le înţelegeţi, Fiindcă nu vor să vă­nţeleagă.
Îşi vor împleti paşii până la sfârşitul veacurilor În jurul inimilor noastre”.
— Ei, dar e foarte bine că­i aşa! Îşi tălmăci gândurile Miss West.
„Da, Symons cunoştea minunat femeile. Miss West îmi întărea 
convingerea aceasta.
Continuai lectura şi ajunsei la versurile acestea măreţe: „Că­n afară de 
ele, pe iarba blondă, Ar mai fi ceva de dorit pe lume, Aceasta e cu neputinţă de 
crezut.
Ochiul bărbatului nu­i decât o oglindă, O fereastră larg deschisă, În care 
se răsfrânge farmecul lor.
Ce căutaţi, spun ele, departe de noi.
Dacă vă­ntindem braţele noastre gingaşe?
Nu suntem ţinta din urmă?
De ce priviţi în seara palidă, La ce se află prea departe?
Suntem aici, totul e zădărnicie.
Lăsaţi nopţii nenorocirile!
Noi nu privim decât la stele!”
— Foarte adevărat! Întări Miss West, în timp ce eu încetai cititul, spre a­i 
da putinţa să­şi spună gândurile.
„Şi noi, Mr. Pathurst, am privit adesea împreună spre stele”. Hotărât 
lucru, nu mă înşelasem. Era femeie şi­şi dădea seama de asta.
Reluai:
— Aşteptaţi puţin! Să ajungem la încheiere.
„Singure, printre frumuseţile lumii, Noi suntem aievea.
Lăsaţi visurile nesigure Şi punându­vă mâinile într­ale noastre, Tot ce na
fost pentru voi decât amăgire, Făuriţi­l după chipul vostru!”
— Bine spus, foarte bine!… Şopti Miss West, în timp ce în ochi i se citea 
mândria neştiută de ea singură a puterii ei tainice, care se trezea acum în ea. 
Versurile acestea sunt cu adevărat minunate.
Îi spusei plin de înflăcărare:
— Atunci, dacă aceasta­i părerea dvs.…
Dar mă oprii aproape numaidecât. Pentru noi, nu sosise încă vremea să
pătrundem mai adânc tainele nopţii, să cercetăm nenorocirile care ne aşteptau,
poate, dincolo de stele.
Miss West îşi strânse lucrul şi se ridică.
— Sunt mândră, ştiţi, îmi spuse ea, că sunt o fiică a lui Heradios!
Încheind astfel, îmi strânse mâna şi plecă, în timp ce în ochii ei mari 
strălucea licărirea unui nou şi tăinuit surâs.
CAPITOLUL XVI
„Samuraiul” păleşte.
Timpul e minunat şi citesc mereu. Nu prea fac mişcare, astfel că n­am 
nevoie să dorm mult. Nici un nepoftit nu vine să mă supere, aşa că citesc până
mă năucesc. Pe oricine a rămas în urmă cu cititul, îl sfătuiesc să întreprindă o 
călătorie pe mare, o călătorie lungă cum am făcut eu.
Câştig de zor anii pierduţi. E o beţie fără seamăn, o orgie fără margini şi 
sunt încredinţat că, văzându­mă fără încetare cu nasul vârât între două foi, tot 
echipajul acesta cu creierii găunoşi mă socoteşte drept cel mai ciudat animal ce
i­a fost dat vreodată să privească.
Cum însă, pe de altă parte, nu ţin să mă îndobitocesc de­abinelea, voi 
încerca o schimbare, îndată ce vom atinge regiunile perfect liniştite ce se află
între alizeele dinspre nord­est şi cele dinspre sud­est.
Wada îmi va încărca mica puşcă automată şi mă voi distra, trăgând la 
ţintă. Când eram mic, bucuria mea era să trag cu puşca. Îmi aduc aminte că
aveam pe atunci o armă cu aer comprimat, cu care nu mă mai astâmpăram de 
dimineaţă până seara, împuşcând prihori.
Mai târziu, căram cu mine în munţi o puşcă de vânătoare a tatei, dar nu 
prea ştiam s­o mânuiesc.
*
* *
Fotoliile de pe punte sunt aşezate pe dunetă, la umbra pânzelor întinse în
acest scop.
Spaţiul liber, care se schimbă după înclinaţia soarelui, dimineaţa şi 
după­amiază e oarecum nemăsurat.
Adesea, fotoliul domnişoarei West se află lângă al meu.
Un al treilea fotoliu e pentru căpitanul West, dar el nu vine niciodată să­l 
ocupe. Dealtfel, căpitanul nu se urcă decât rareori pe dunetă, unde nu prea are
ce face, în afară de calculele astronomice trebuincioase la îndrumarea corăbiei, 
pe care le săvârşeşte cu repeziciune.
Restul timpului şi­l petrece în salonul cel mare. Nu citeşte şi, lăsând să
se scurgă orele, se mulţumeşte să viseze cu ochii deschişi, în curentul ce se 
stârneşte între ferăstruici şi uşa scării, prin care­l trimit pânza cea mare de 
dindărătul corăbiei şi cea de pe catarguri.
În schimb, Miss West are totdeauna ceva de făcut. Ori se ocupă de rufele 
tatălui ei şi de­ale ei, ori coase. Croitorie, broderie şi o sumedenie de obiecte de 
gust, totul se lucrează lângă mine, pe un fotoliu de pe punte.
În salon e aşezată o maşină de cusut, pentru lucrările mari.
Miss West îmi spuse că e îndrăgostită de mare şi de atmosfera ei. Totuşi, 
şi­a adus pe corabie tot ce­a putut din „viaţa ei de pe uscat”. Mai ales faimosul 
serviciu de ceai din porţelan de China.
Ea e de asemenea şi o foarte bună bucătăreasă. Supraveghează
totdeauna pe Louis şi pe steward, când gătesc mâncărurile mai delicate. De cele
mai multe ori, ea le face şi mai bune.
Miss West a călătorit până la Extremul­Orient şi a adus din ţările acelea 
numeroase reţete uimitoare, taina mâncărurilor plăcute la gust şi miros, cu 
care ne ospătăm în fiecare zi.
În ce priveşte fierberea orezului, Louis e un meşter desăvârşit. Dar când e
vorba de alte mâncăruri cu orez, nu mai este, faţă de îndemânarea domnişoarei
West, decât un ucenic stângaci.
Cât despre mine, nu ştiu dacă sub influenţa prielnică a aerului sărat ori 
sub aceea a neobişnuitei destoinicii culinare a domnişoarei West, am o poftă de
mâncare şi înghit cu nesaţ ce mi se serveşte la masă.
În fiecare zi, însuşirile domnişoarei West îmi par mai limpezi. Cu 
seriozitatea timpurie a gândurilor ei, nu mai este ceea ce se poate numi „o fată
tânără”; şi cu toate acestea, nu­i nici femeie.
Când râde vioi, are treisprezece ani; când devine serioasă, are peste 
treizeci de ani.
Inimoasă, naturală şi simţitoare, este cu deosebire, prin surprinzătoarea 
ei. Vigoare fizică şi morală, o adevărată fiică a lui Herodias. Orice ar face, nu 
uită niciodată să fie femeie.
Îşi îngrijeşte părul cu atenţie şi nu se arată niciodată nepieptănată. Nici 
un fir nu­i răvăşit.
În schimb, gâtul îi este totdeauna liber. Nu ştiu dacă are gulere închise 
până sus, dar n­am văzut­o niciodată purtându­le. Toată îmbrăcămintea ei e 
croită larg în jurul pieptului şi mă trezesc adesea privindu­i pieliţa subţire, 
rotunjimea tare şi, spre umeri, desăvârşita linie.
Vizitarea coteţului a devenit una din îndatoririle regulate ale vieţii de 
bord. Cel puţin o dată pe zi, Miss West şi cu mine, întovărăşiţi de steward şi de 
Possum care­i acum pe cale de întremare, ne ducem la coteţ, pe puntea de oţel.
Stewardul ne spune câte ouă a adunat şi ne vorbeşte despre fiecare găină
şi despre felul cum ouă. Până una alta, cele patru duzini de găini dau în fiecare
zi câte două duzini de ouă, ispravă de care Miss West e foarte mândră.
Cele mai multe din păsări au nume. Pe cocoş, fireşte, îl cheamă Pierre. O 
găină pestriţă se numeşte Delly Warden. O alta, slabă dar semeaţă şi cu penele 
netezite, care urmează pe Pierre ca o umbră, e Cleopatra. O a treia, cu vocea de
aur (atât cât poate o găină să aibă voce de aur) e Sarah Bernhardt.
Când vreuna din găini încetează să ouă, e tăiată, cum am mai spus, din 
ordinul domnişoarei West. Asemenea jertfe se săvârşesc o dată pe săptămână.
Dar la masă, tânăra fată se abţine să mănânce o cât de mică părticică
din „victime”. În zilele de tăiere, se mulţumeşte cu un „curry”, cu raci, stacojii 
sau pui conservaţi.
Dacă aş fi fost, ca atâţia alţii, plin de mine însumi, aş fi putut nutri 
bănuiala că prezenţa mea oarecum neobişnuită pe „Elseneura” a aţâţat 
curiozitatea domnişoarei West şi a îndemnat­o să facă, odată cu mine, această
călătorie.
În acest caz, însă, m­aş fi înşelat rău.
Miss West s­a îmbarcat pe această corabie, spre a veghea asupra 
sănătăţii tatălui ei, care o nelinişteşte. În starea căpitanului West, e ceva care 
nu merge cum ar trebui.
În mai multe rânduri, în timp ce­şi privea cu atenţie tatăl, am surprins în
ochii fetei o tulburare bizară şi, mai mult decât atât, o adâncă îngrijorare.
Ieri la prânz, în timp ce povesteam o anecdota, îmi îndreptai privirea spre
Miss West şi băgai de seamă că nu mă ascultă. Furculiţa pe care o ducea spre 
gură se oprise în drum.
Ceea ce înţelesesem, însă, îmi fusese de ajuns.
Mai mult încă, văzusem obrazul căpitanului West, obraz ce devenise 
deodată palid ca ceara, în timp ce i se băteau tâmpleâe şi în timp ce buzele­i 
tremurau fără vrere şi fără zgomot.
Apoi, pleoapele îşi reluară mişcarea obişnuită, buzele nu i se mai 
frământară şi obrazul i se coloră iar.
S­ar fi spus că sufletul căpitanului West îi părăsise corpul câteva 
secunde, spre a se întoarce înapoi.
În tot restul zilei, starea căpitanului West fu bună, ca totdeauna.
Ba, chiar în cursul serii, dădu lui Mr. Pike o aspră lecţie profesională, 
constatând o uşoară neglijenţă a acestuia.
Iată faptele:
Se lăsase noapte şi echipa de serviciu trăgea de diferite funii, pe punte.
Deodată, se auzi de la catargul de dindărătul corăbiei o trosnitură, 
însoţită de zgomotul sfâşierii unei pânze. În aceeaşi clipă, toţi oamenii din 
echipă se dădură peste cap şi se rostogoliră pe punte.
Urmă o scurtă tăcere, întreruptă de glasul căpitanului West, pe care­l 
văzusem cu câteva clipe mai înainte, trecând pe lângă mine, cu mâinile în 
buzunare.
— Ce s­a rupt, Mr. Pike? Întrebă căpitanul.
— S­au rupt odgoanele pentru ridicarea unei pânze, domnule căpitan…
răspunse secundul.
După o tăcere, vocea căpitanului West se auzi iar:
— Altă dată, băgaţi de seamă ca funiile să fie bune şi să alunece bine!
Nu se poate tăgădui, Mr. Pike este un marinar cu pregătire şi pricepere. 
Totuşi, în cazul acesta săvârşise o greşeală, pe care nici el însuşi n­ar fi putut­o
ascunde.
Îi cunoşteam bine firea, simplă şi mândră în acelaşi timp, ca şi amorulpropriu,
îndreptăţit de altfel, încât îmi puteam închipui cât îl rănise mustrarea 
căpitanului West.
El se resemnă cu toate acestea şi răspunse respectuos, dar nu fără un 
bombănit uşor în glas:
— Da, domnule căpitan.
Însă puteam prevedea, fără să mă înşel, că sărmanii nătăfleţi de sub 
conducerea lui vor resimţi din belşug, în tot cursul nopţii, cât era de amărât şi 
de înverşunat.
Ceea ce de altfel, se şi întâmplă. Fiindcă a doua zi de dimineaţă, John 
Hackey, o secătură din San­Francisco, avea un ochi vânăt; iar o falcă a lui 
Guido Bombini se umflase din cale afară.
Wada îmi mărturisi că într­adevăr, în partea de dinainte a corăbiei 
cursese o ploaie de lovituri zdravene, în timp ce în partea ele dindărăt a vasului
noi ne odihneam liniştit în cabine.
Azi încă Mr. Pike cutreieră puntea, întunecat la faţă şi dojenindu­şi 
oamenii mai mult şi mai cu asprime ca de obicei.
Dacă domnişoara West sau eu îi spuneam ceva, el de abia cuviincios, nu 
ne răspunde decât prin monosilabe şi figura lui, încruntată cu încăpăţânare, 
înfăţişează de minune starea lui sufletească.
Miss West râde de aerul lui Mr. Pike. Mă lămureşte că e efectul unui 
fenomen cunoscut, denumit în chip obişnuit „harţagul din largul mării”.
— Şi eu, mă încredinţă, am simţit toanele acestei boli, ca să­i spun aşa şi
semăn leit cu Mr. Pike. Da, da, leit…
— Vă rog să nu vă îndoiţi…
Desigur că Mr. Pike va avea să­şi rumege vreo trei zile harţagul ăsta.
Şi sunt încredinţat că bătrânul lup de mare, foarte conştiincios în 
îndeplinirea serviciului său, suferă tot atât de mult din cauza greşelii săvârşite, 
pe cât îl doare mustrarea căpitanului West.
CAPITOLUL XVII.
Trecerea liniei.
Azi în zori, într­a douăzeci şi opta zi a călătoriei, am trecut Linia 
Ecuatorului.
Şi Charles Davis a sărbătorit acest eveniment, omorând pe O'Suilivan.
Vestea ne­a fost adusă de Boney, flăcăul acela lung şi subţire cât o 
prăjină, care făcea parte din echipa de serviciu condusă de Mr. Mellaire. Al 
doilea locotenent şi cu mine merserăm numaidecât la locul unde s­a întâmplat 
fapta şi găsirăm pe Mr. Pike, care tocmai sosise.
Suferinţele lui O'Sullivan şe sfârşiseră. Vecinul lui din patul de deasupra 
pusese capăt jalnicei vieţi a nebunului, printr­o lovitură năpraznică dată cu 
sula de desfăcut firele funiilor de împletit.
Acest Charles Davis e cu neputinţă de înţeles. Aşezat liniştit pe pat, îşi 
aprinse nepăsător pipa, înainte de a răspunde întrebărilor pe care i le punea 
Mr. Mellaire. Nu s­ar putea susţine că omul ăsta e smintit de­a binelea.
Cu toate acestea, a ucis cu sânge rece o fiinţă fără apărare.
— Davis, de ce ai făcut asta? Îl întrebă Mr. Mellaire.
— Fiindcă, domnule locotenent, răspunse Charles Davis, aprinzându­şi 
iar pipa ce se stinsese, fiindcă… puff! Puff!… Individul ucesta îmi tulbura 
somnul.
În această clipă, zării aţintit asupră­i ochiul scânteietor al lui Mr. Pike. Şi
Davis continuă, pe un ton înăsprit:
— Da, aşa!… Uite aşa… puff! Puff!… Mă plictisea… „Sper ca data viitoare 
se va pune mai multă seriozitate şi grijă în alegerea tovarăşului meu de cabină.
„În afară de asta… puff! Puff!… Patul acela de sus nu­mi place deloc… nu
mi se potriveşte. Îmi vine greu să mă urc… puff! Puff! Dacă­mi daţi voie, mă voi 
culca în patul de jos, după ce veţi ridica pe O'Sullivan”…
— Dar pentru numele lui Dumnezeu, mormăi Mr. Pike, spune­ne de ce ai
făcut asta!
— Fiindcă mă plictisea… v­am mai spus doar. La urma urmelor mă
săturasem. Aşa că azi­dimineaţă l­am scăpat de toate necazurile.
„Omul e mort, nu­i aşa? Atunci, vorbim de pomană. L­am omorât, fiindcă
eram în legitimă apărare.” „N­aveţi dreptul să mă puneţi în tovărăşia unui 
nebun furios, pe mine, care sunt bolnav şi neputincios!”
— Eşti de o neruşinare nemaipomenită, Davis! Izbucni Mr. Pike. Şi mai 
va, până să­ţi primeşti simbria la Seattle…!
„Am eu grijă până atunci să te răsplătesc cum se cuvine, fiindcă ai 
omorât un om nevătămător, legat în pat.
„Îl vei urma peste bord, voinicule!”
— Dacă vă dă mâna, domnule locotenent, n­aveţi decât! Dar în cazul 
ăsta, veţi fi spânzurat!
Davis îşi întoarse spre mine ochii­i reci.
— Şi, continuă, vă voi pune martor, Mr. Pathurst… Veţi da mărturie în 
faţa tribunalelor în drept, cu privire la ameninţările ce mi se aruncă.
„Mr. Pike va fi spânzurat, tot atât de sigur cum sunt eu că voi fi zvârlit 
peste bord.
„Ah! Îi cunosc trecutul şi teama pe care o are de a se găsi în faţa 
tribunalelor. A fost dat de nenumărate ori în judecată, sub acuzarea de lovituri 
grave şi sălbăticii şi chiar de omor pe mare.
„Oricine s­ar putea retrage din orice îndeletnicire şi chiar ar trăi liniştit 
din venit până la sfârşitul vieţii, dacă ar avea numai dobânzile amenzilor plătite
de el, sau care ar trebui să fie plătite pentru el de patronii săi”.
— Închide­ţi gura, sau ţi­o sfărâm, răcni Mr. Pike, repezindu­se spre 
Davis cu pumnul ridicat.
Charles Davis se dădu înapoi fără să vrea. Carnea avea slăbiciunile ei.
Dar îşi reluă curând îndrăzneala şi, sub ameninţarea ce plutea încă în 
aer, rânji:
— Nu mă veţi face să­mi ies din sărite!… Dealtfel, nu mi­e teamă de 
moarte. Toţi vom muri, când ne va suna ceasul. Şi când sună ceasul ăsta, orice
şmecherie e degeaba.
„Asta, despre O'Sullivan, care şi­a dat sufletul cu o uşurinţă de necrezut”.
„Dar în ce mă priveşte, ţin mult să nu mor. Voi sfârşi călătoria începută
şi, voi urmări pe armatorii acestei corăbii, ca să­mi smulg gologanii ce mi se 
cuvin”.
„Îmi ştiu drepturile şi cunosc legea. Şi am şi martori!”.
Nu­mi puteam stăpâni uimirea, ca să nu spun admiraţia faţă de 
îndrăzneala acestui ticălos, deşi aveam o sinceră simpatie faţă de Mr. Pike, 
înfruntat astfel de un bolnav, pe care nu se putu hotărî să­l lovească.
Totuşi, veni clipa când secundul, năpustindu­se cu furie asupra lui 
Davis, îl apucă zdravăn de umeri, cu ambele mâini. Apoi, îl zgâlţâi cu atâta 
putere timp de un minut, încât fu o adevărată minune că nu­l dezmembră.
— Şi pentru asta îmi veţi fi martor, Mr. Pathurst… gâfâi Davis, când 
secundul îi slăbi strânsoarea şi nu­l mai zgâlţâi.
Apoi, tuşi şi se înăbuşi, îşi pipăi gâtul şi­l răsuci, pentru a arăta că a 
suferit o rană lăuntrică.
Potolindu­se, îşi reluă respiraţia obişnuită şi murmură, cu vădită
mulţumire:
— Semnele vor apărea în câteva minute!
Era prea de tot pentru Mr. Pike, care se întoarse pe călcâi şi ieşi din 
cabină, măcinând în gâtlej mârâituri şi sudalme, de­a valma.
După câteva clipe ieşii şi eu din cabină şi Davis, care se apucase iar să­şi
fumeze pipa, declară lui Mr. Mellaire că­l va chema şi pe el ca martor în faţa 
tribunalului din Seattle.
Încheierea acestei poveşti este că am avut o nouă slujbă de 
mmormântare.
Mr. Pike fu mânios, fiindcă din cauza asta trebui să încetineze câteva 
minute mersul prea iute al „Elseneurei”.
Fură coborâte una sau două pânze mari şi câteva mai mici, în timp ce 
căpitanul West citea rugăciunea obişnuită şi O'Sullivan aluneca în mare, având
legat la picioare nelipsitul sac de cărbuni.
— Sper că sacul e bine legat şi va ţine… îmi mormăi la ureche Mr. Pike, 
după aruncarea lui O'Sullivan în mare.
*
* *
Şi ca de obicei, urmă iar un fapt neaşteptat.
Miss West şi cu mine suntem pe dunetă, lungiţi în fotoliile noastre pe 
punte, serviţi de slugi îndemânatice şi sorbindu­ne ceaiul de după­amiază.
Apoi, tânăra fată îşi reia broderia fină la care lucrează şi vorbim despre 
literatură şi artă, în timp ce la câţiva paşi de noi continuă să se desfăşoare, pe 
această mică lume plutitoare, îngrozitoarea şi murdara tragedie a josniciei 
morale, a hidoşeniei fizice şi a grosolăniei sălbatice.
Căpitanul West a coborât iar în penumbra marelui salon, unde visează, 
liniştit şi pierdut, în bătaia curentului stârnit de ferestruicile deschise şi uşa 
scării.
E de o seninătate fără margini şi­l pizmuiesc.
Fiindcă pentru el, totul e hotărât şi încheiat, totul e limpede pe lumea 
aceasta, ca şi pe cealaltă. El crede cu tărie în Dumnezeu şi în viaţa veşnică. Şi 
asta­i e de ajuns! Aşadar, ce grijă l­ar putea tulbura?
Viaţa veşnică… Poate că se apropie de ea mai mult decât credeam.
Nu izbutesc să alung dinaintea ochilor mei imaginea obrazului său palid, 
livid şi străveziu, a sângelui care părea că i se retrage din vine, a gurii care i se 
destindea, a pleoapelor care i se băteau nebuneşte.
Şi mi se întâmpla să mă întreb: cine va fi acuma primul dintre noi, care 
va aluneca în valuri, cu un sac de cărbuni legat de picioare?
— Haida­de! Tot ce­aţi văzut de la îmbarcarea dvs. Mr. Pathurst, nu­i 
decât un fleac, îmi spuse voios Mr. Mellaire, în timp ce ne plimbam împreună
pe dunetă, în sus şi în jos, în cursul primului quart.
„Nu vă lăsaţi impresionat. Eu care vă vorbesc, am văzut multe…!”.
„Dar ceea ce nu pot să uit a fost călătoria făcută pe un „vas rătăcitor„, 
care avea pe bord patru sute de chinezi. (Englezii spun „vas rătăcitor„, adică
tramp­steamer, unor corăbii ce nu întreprinde curse regulate, ci se opreşte 
oriunde crede că poate lua vreo încărcătură). Erau salahori care îşi terminaseră
contractul şi se întorceau acasă”.
„Deodată izbucni holera pe bord. Morţii se înmulţeau ca muştele”.
„Unul după altul, trei sute de chinezi trecură peste bord. Acelaşi lucru se 
întâmpla cu marinarii indieni, din care era alcătuit echipajul. La fel, cu cei doi 
şefi ai echipajului, cu primul şi al treilea locotenent, cu al doilea şi al treilea 
mecanic, cu mecanicul­şef şi, la urmă, cu însuşi căpitanul”.
„Când sosirăm la locul hotărât, nu mai eram pe bord decât un fochist 
alb, al doilea locotenent, adică eu care luasem comanda şi, la fundul corăbiei, 
ultimii o sută de chinezi, dintre care o treime crăpaseră”.
„Medicii serviciului sanitar, pe care i­am înştiinţat numaidecât, nu­mi 
dăduseră autorizaţia de intrare în port, nici nu voiră să vină să constate morţile
celea numeroase”.
„Totodată primii ordinul de a­mi zvârli toţi morţii în apă. A fost o 
scufundare fără pereche! Trupurile fură aruncate fără giulgiuri şi fără cărbuni 
la picioare, fără vreo bucată de fier cel puţin”.
„Mi­a fost cu neputinţă să fac altfel, fiindcă eram singur ca să săvârşesc 
isprava asta. Chinezii ce supravieţuiseră nu voiau în ruptul capului să pună
mâna pe cadavre, cum nu voia de altfel nici fochistul”.
„Am fost silit să cobor mereu în fundul corăbiei şi să urc pe punte, cu 
ajutorul unei funii şi al unui scripete, fiecare corp, unul după altul şi să­i dau 
drumul în valuri.
„După fiecare corp zvârlit, beam câte o înghiţitură de rachiu. Când mi­am
săvârşit munca, eram cu desăvârşire beat”.
— Şi, întrebai, nu v­aţi molipsit?
— Deloc. Iată singura amintire cu care am rămas.
Mr. Mellaire îşi ridică mâna stângă. Lipsea degetul arătător, ceea ce 
băgasem mai demult de seamă.
— Bătrânul”12, urmă, avea un foxterrier la fel cu al dvs. După moartea 
stăpânului său, câinele începu să mă îndrăgească.
„În timp ce ridicam ultimul cadavru, animalul îmi sări voios pe picior. Mă
întorc să­l mângâi şi în timpul acesta îmi alunecă mâna cealaltă în scripete. 
Când am tras­o îndărăt, destul de iute, puteţi sa mă credeţi, nu mai aveam 
degetul”.
„Cerule! Strigai. Ce ghinion! Să scapi teafăr şi nevătămat dintr­o 
asemenea grozăvie şi să pierzi un deget aşa, prosteşte!” „Ursita, Mr. Pathurst!”
— Şi ce­aţi făcut apoi?
— Mi­am ridicat mâna, mi­am privit­o cu ciudă şi am înghiţit încă un 
pahar de rachiu.
„De atunci, m­am întrebat mereu dacă nu cumva am scăpat de flagelul 
acela înspăimântător, tocmai din cauză că am băut atâta alcool.
„La drept vorbind, în privinţa asta nu am o părere întemeiată şi 
statornică. „Bătrânul„ şi cei doi locotenenţi au murit beţi, ca şi cei doi 
mecanici”.
„În ce priveşte pe mecanicul­şef, care era membru într­o asociaţie de 
antiaicoolici, se încăpăţână să nu bea, dar tot trecu în rândul drepţilor”.
Fireşte, viaţa de pe mare nu se prea aseamănă cu cea din marile saloane.
Părăsind pe Mr. Mellaire, mă aşezai să privesc măreţele pânze ale 
„Elseneurei”, care se legănau şi­şi umflau curbele întunecoase pe strălucirea 
încântătoare a cerului înstelat.
CAPITOLUL XVIII.
Cine l­a lovit pe Mr. Pike?
S­a întâmplat un fapt grav, dar nimeni nu e informat cu precizie, nici în 
partea din faţă, nici în cea dindărătul corăbiei. În timp ce se şoptesc pe ascuns 
fel de fel de lucruri, numai vinovaţii şi complicii lor, mulţumiţi de ispravă, ştiu 
ce ştiu, dar bineînţeles nu mărturisesc nimic.
În ceea ce mă priveşte, tot ceea ce ştiu, este că Mr. Pike a fost lovit 
zdravăn în cap.
Ieri la masa de prânz, am sosit ultimul. Şi, trecând pe la spatele lui Mr. 
Pike spre a ajunge la locul meu, am văzut pe creştetul capului său o umflătură
enormă.
Mă aşezai ca de obicei în faţa secundului şi văzui în ochii lui o mare 
suferinţă. Mr. Pike nu lua parte la convorbire, mânca în neştire şi făcea uneori 
gesturi zăpăcite, servindu­se sau trecând altuia vreo farfurie.
Era vădit că, pentru a ne apărea normal, se străduia din răsputeri cu 
voinţa lui de fier.
Nimeni nu se încumeta să­l întrebe ceva. Nici măcar eu, care în afară de 
ierarhia de pe bord, sunt de fapt un călător oarecare şi puteam vorbi ca prieten,
printr­un hatâr deosebit.
Dar neînfricatul drumeţ de mare care este Mr. Pike, îmi impune o 
sfiiciune de neînţeles, alcătuită dintr­un amestec de teamă şi respect şi care, 
într­o asemenea împrejurare, îmi închide gura.
Mr. Pike pare atins de o comoţie cerebrală, destul de puternică. Suferinţa
lui e reală şi cumplită. Faptul acesta nu e mărturisit numai de expresia ochilor 
şi de culoarea obrazului său, dar şi de toată ţinuta sa, când se crede 
neobservat.
La căderea nopţii, m­am urcat ca de obicei pe dunetă, spre respira puţin 
aer curat şi a mai privi cerul înstelat.
Eram în papuci şi mergeam fără zgomot, când văzui înainte­mi, cu capul 
sprijinit pe braţe, o umbră prăbuşită pe stinghie. Era Mr. Pike, al cărui umăr 
aproape îl atingeam.
Gemea neîntrerupt şi încet, scoţând un fel de psalmodie plictisitoare şi 
profundă, care era ca revărsarea frământării sale lăuntrice, morale şi fizice.
La răstimpuri regulate, murmura: „Dumnezeule! Dumnezeule! 
Dumnezeule! Dumnezeule! Dumnezeule!”. Nu rostea decât cuvântul ăsta, 
repetat de cinci ori în şir, şi reîncepea să geamă.
Dispărui tot pe nesimţite, cum venisem.
A doua zi, şi­a făcut ca totdeauna quart­urile şi nimic n­a ieşit prost în 
timpul serviciului său.
Uitasem, Miss West a încercat să­i ceară lămuriri, pe un ton puţin cam 
batjocoritor.
Mr. Pike s­a mulţumit să­i răspundă că­l doare rău un dinte şi că şi­l va 
smulge, dacă nu va putea altfel.
Wada nu ştie nimic şi nu mă poate lămuri. Isprava s­a săvârşit fără
martori. El mi­a povestit că galbenii s­au adunat în camera bucătarului, au 
cercetat întâmplarea pe toate feţele şi au ajuns la credinţa că vinovaţi sunt cei 
trei ticăloşi din partea de dinainte a corăbiei.
De fapt, Bert Rhin, are un umăr pe jumătate scos din încheieturi, Nosey 
Murphy şchiopătează rău şi Kid Twist pare să fi primit o asemenea chelfăneală,
că nu se mai vede la lucru de două zile.
O fi fost vreo încăierare şi Mr. Pike, lovit pe neaşteptate, s­o fi apărat 
vitejeşte.
Fără îndoială că ticăloşii aceia vcr să­l omoare şi secundul a scăpat, 
numai fiindcă­i atât de voinic.
Acestea sunt singurele ştiri pe care le am despre păţania de ieri noaptE. 
Şi dacă Mr. Pike, e lesne de înţeles că şi ceilalţi fac la fel.
*
* *
În cursul nopţii următoare, avui o nouă dovadă că Mr. West, căpitanul 
nostru, nu­i atât de nepăsător faţă de cele ce se întâmplă pe bordul 
„Elseneurei”, după cât pare.
Plimbându­mă pe puntea îngustă de oţel, m­am oprit câteva clipe lângă
catargul dinapoi, de care mă rezemai, ascuns în umbra lui. Dedesubt, pe 
punte, auzii voci şi­mi dădui seama că erau ale lui Best Rhine, Nosey Murphy 
şi Mr. Mellaire.
Ei nu se ocupau de, vreo chestiune de serviciu, ci, vorbeau prieteneşte şi 
râdeau într­una. Îmi amintii numaidecât ce­mi spusese Wada cu privire la 
apropierea, cu totul nefirească, dintre al doilea locotenent şi ticăloşii aceia. Şi, 
ciulind urechile, mă strădui să ascult ce­şi vorbeau.
Dar cuvintele nu ajungeau destul de lămurit până la mine. Singurul 
lucru care nu lăsa nici o îndoială era veselia convorbirii şi intimitatea ei, ca să
spun aşa.
Deodată, se auzi de pe dunetă glasul căpitanului West. Era, ca 
totdeauna, nepăsător şi rece. Dar, datorită pronunţării limpezi a cuvintelor, se 
auzea până departe. S­ar fi spus că e un răsunet da oţel, pe o noapte de ger.
Glasul căpitanului avu un efect electric asupra celor trei bărbaţi care 
unelteau dedesubt, pe punte. Şi fiindcă eu însumi simţii o tresărire, îmi dădui 
seama că ei înţepeniseră şi că le îngheţase sângele.
Cu toate acestea, glasul nu rostise decât două cuvinte:
— Mister Mellaire!
Urmă o scurtă tăcere, apăsătoare şi Mr. Mellaire răspunse:
— Da, domnule căpitan!
— Veniţi aici, îndărătul corăbiei! Reluă glasul „Samuraiului”.
Auzii pe punte paşii celui de­al doilea locotenent, care se supunea 
ordinului.
Pornii după el pe partea îngustă.
Când ajunse la picioarele scării ce ducea la dunetă, el se opri, şovăind 
parcă.
— Locul dvS. Nu­i în partea din faţă, ci aici, Mr. Mellaire! Spuse glasul 
liniştit, şi rece, apăsând şi silabisind cuvintele.
Nici un alt cuvânt nu fu rostit.
Dar zării pe Mr. Mellaire urcându­se grăbit pe scară şi cu un aer oarecum
nepăsător, începând să cutreiere duneta spre colţul ca se afla în bătaia 
vântului, în timp ce căpitanul West umbla încoace şi încolo, cu mâinile virâte în
buzunar, în colţul celălalt.
Fără să mă arăt, mă dusei de­a dreptul spre partea de dinainte a corăbiei
şi nu coborâi în cabină decât după jumătate de oră. Nu ştiu ce îndemn lăuntric 
mă sfătuia să nu­mi fac ştiută prezenţa fără rost dealtfel, la această întâmplare.
*
* *
Împins de trândăvie, care este oarecum îndeletnicirea mea pe corabie, să
văd tot ce se întâmplă în jurul meu, am observat un lucru ciudat. Nouăzeci la 
sută dintre oamenii echipajului nostru sunt oacheşi.
În partea de dindărăt, dimpotrivă, în afară de Wada şi da tovarăşii lui, 
suntem cu toţii mai mult sau mai puţin blonzi.
Ceea ce m­a determinat să reflectez la faptul acesta este cartea la care 
citesc acum: „Despre efectele luminii tropicale asupra armenilor albi”, de 
Maiorul Woodruff. După susţinerile autorului, omul alb, coborâtor din vechii 
arieni, e sortit să stăpânească restul lumii. Rămâne, însă, un singur lucru de 
temut: excesul de lumină solară îl osândeşte pieirii.
Cei patru comeseni, care se adună zilnic în partea de dindărăt a 
„Elseneurei”, căpitanul West şi fiică­sa, Mr. Pike şi eu însumi, sunt patru 
blonzi, cu ochii luminoşi, cenuşii sau albaştri.
Spre deosebire de ei, afară de zece la sută de albi degeneraţi, sclavii pe 
care îi conducem şi care se istovesc pentru noi în partea din faţă a corăbiei, 
sunt oacheşi. Cu toate acestea, ei sunt oameni carevor moşteni cândva 
stăpânirea pământului. Fiindcă soarele, care le­a înnegrit ochii, părul şi pielea, 
i­a făcut şi trupeşte mai zdraveni decât pe arieni.
Teza aceasta, pe care o înfăţişez pe scurt şi care e foarte plauzibilă, e 
interesantă şi s­ar cuveni cercetată cu seriozitate.
Deocamdată, arianul e cel care stăpâneşte pe bordul „Elseneurei”, 
arianul care a călcat până acum peste toate popoarele de culoare şi le­a silit să­
i ridice edificiul bogăţiei şi plăcerilor sale.
În partea de dindărăt, căpitanul West, care ne conduce pe toţi, e rege 
netăgăduit; fiică­sa e principesa de sânge regesc, iar Mr. Pike, ministrul 
însărcinat cu aducerea la îndeplinire a poruncilor Suveranului.
Datorită averii câştigată de părinţii mei, prin munca trudnică a atâtor 
sclavi, eu am fost primit în acest cerc.
În partea de dindărăt a corăbiei, sunt paturi moi şi e masa cu mâncăruri 
bune, servite din belşug.
În partea de dinainte, sunt paturile strimte, înghesuite în locuri înguste 
şi aproape mereu aceeaşi hrană.
Simbolul puterii arianului e desăvârşit.
CAPITOLUL XIX.
Schingiuirea rechinilor.
Alizeul dinspre nord­est ne­a mânat până la alizeul dinspre sud­est, după
ce ne­a lăsat timp de câteva zile să ne bălăcim şi să ne înăduşim în regiunile 
potolite.
Am folosit vremea aceasta, spre a­mi descoperi o netăgăduită pricepere 
de a mânui carabina.
Mr. Pike m­a admirat şi mi­a declarat că, fără îndoială, am deprins 
îndemânarea de a trage cu arma în urma unor exerciţii îndelungate. 
Mărturisesc, nu credeam că voi putea trage atât de bine. Văd, însă, că am 
vocaţia unui trăgător de mâna întâi. Probabil că aşa m­am născut; acesta­i tot 
meritul meu!
Timp de o jumătate de oră, ţintind mereu nişte sticle aruncate de pe 
punte, ea însăşi în mişcare din pricina valurilor, am izbutit să nimeresc de 
fiecare dată câte o sticlă.
Când s­au isprăvit sticlele, Mr. Pike, pe care precizia ochirii mele îl 
interesa în cel mai înalt grad, a dat ordin dulgherului să­mi taie câteva cuburi 
mici din lemn tare, care fură de asemenea aruncate în mare. A fost şi mai 
frumos! O lovitură trasă bine în cuburile aste le făcea să iasă din apă şi să se 
rotească în aer. Odată recăzute, puteam să reîncep asupra lor acelaşi exerciţiu, 
până când se rostogoleau undeva, unde nu le mai puteam ajunge.
Modest, am îndemnat pe Miss West, apoi pe Wada, să mă imite. Dar 
niciunul n­a izbutit nici pe departe să le nimerească, aşa cum făcusem eu.
Am rugat şi pe Mr. Pike, să tragă, dar secundul s­a arătat de la primele 
lovituri un trăgător atât de slab, încât n­a izbutit o dată măcar să nimerească
ţinta; săvârşind stângăciile cele mai hazlii, n­a mai vrut să continuie, spre a nu 
se face de râsul echipajului, care­l privea rânjind.
— Nici carabina, nici puşca n­au fost vreodată talentele mele, îmi spuse 
secundul, înapoindu­mi arma.
„Cu un revolver e altceva. Mă duc să­l aduc şi veţi vedea!”.
Coborî la cabină şi se înapoie curând cu un revolver automat, mare de 
tot, de calibrul 44 şi o sumedenie de cartuşe.
— Asta­i o armă, Mr. Pathurst! Îmi spuse. Cu asta vă întrec, sunt sigur.
„Nimeresc în plin, dacă ţintesc de pildă pieptul, la orice distanţă, 
începând de la apropierea imediată şi până la o depărtare de douăsprezece 
picioare. Carabina sau puşca nu sunt de folos la învălmăşeală, sau în lupta 
corp ia corp. Dar cu jucăria asta, e altfel!”.
„Odată, m­am trezit trântit la pământ de o ceată de inşi, care mă loveau 
cu picioarele şi am izbutit să scap, fără vreun ajutor, numai fiindcă am avut o 
armă ca asta. Ce măcel a fost, Dumnezeule! Fiecare glonte a răpus câte unul 
din vrăjmaşi!”.
„Unul îmi şi pusese bocancul pe obraz, când îmi descărcai revolverul în 
el. Glontele îi pătrunse în coapsă tocmai deasupra genunchiului şi trecu dintr­o
parte în alta. Apoi ieşi, trecu peste umăr, frângându­i clavicula şi ieşi iar, 
pentru a­i sfâşia urechea şi a­şi urma drumul nu ştiu unde”.
„Asta da, asta se poate numi armă! De aceea, totdeauna am câte aşa ceva
la îndemână, pentru a înfrunta orice întâmplare”.
Începui să trag iar cu carabina mea şi, după o oră, continuam cu şi mai 
mult avânt.
— Nu vă temeţi că vă veţi isprăvi astfel toate muniţiile? Mă întrebă Mr. 
Pike…
Fiţi liniştit! Îi răspunsei. Am adus cu mine, într­o grămadă de lăzi, un 
fleac de vreo cincisprezece mii de cartuşe.
— Bine! Foarte bine! Aprobă secundul.
În vremea aceasta apărură doi rechini. Erau mari şi Mr. Pike socoti că
trebuie să aibă o lungime de vreo cincisprezece picioare.
Era duminică, aşa că oamenii din echipaj, afară de cei de la manevră, 
aveau voie să­şi întrebuinţeze timpul cum le place.
Cu ajutorul unei mari undiţe improvizate şi al unui uriaş cârlig de fier, în
vârful căruia pusese o bucată de slănină, mare cât un cap de om, dulgherul 
izbuti repede să prindă unul din monştrii aceia, apoi încă unul. Ambii rechini 
fură traşi pe punte şi Văzui atunci dezlănţuirea celei mai groaznice cruzimi 
omeneşti.
Întregul echipaj se năpusti sălbatic asupra celor două victime, cu cuţitele
de tăiat funii, cu nişte securi mici şi cu cuţitele de tăiat carne, luate din 
bucătărie.
Toată banda aceasta de ticăloşi şi stricaţi răcnea de plăcere, însoţindu­şi 
de cântece urlate şi chiuite desfătarea pe care i­o pricinuia schingiuirea 
rechinilor…
Ca un fel de încheiere, primul dintre cei doi rechini fu azvârlit în valuri, 
cu un par cu capetele rupte, vârât vertical între fălci, ca să nu le mai poată
închide. Astfel, era osândit să moare de foame.
— Acum, pe celălalt, băieţi! Strigă Andy Fay. Am să vă arăt ceva care o să
vă lase cu gurile căscate.
Dintre toţi călăii aceia, rânduiţi numaidecât sub ordinele lui Andy Fay, 
cel mai sălbatic, după şef, era Maltezul.
Pântecele rechinului fu spintecat cu îndemânare în lungime şi monstrul 
fu golit de toate măruntaiele. Astfel că nu mai rămăsese rechinului decât 
învelişul cărnos, care­şi continua zvârcolirile pe punte, îndărătnicindu­se să
trăiască.
Dar lucrurile nu s­au oprit aici.
Mulligan Iacobs, care­şi sumecase braţele de măcelar, însângerate până
la coate, îmi azvârli pe neaşteptate în mână, fără să­mi strige măcar să mă
feresc, o bucată de carne roşie.
Mă dădui iute înapoi, cu răsuflarea înăbuşită de scârbă şi spaimă şi, în 
urletele, de bucurie ale sălbaticilor ce mă înconjurau, dădui drumul bucăţii de 
carne. Apoi, îmi fu ruşine din pricina batjocurii cu care fusesem privit pentru 
frica mea.
Stăpânindu­mă, plecai ochii cu o seninătate prefăcută spre carnea pe 
care o aruncasem.
Era inima rechinului! Şi acolo, înainte­mi, pe puntea înfierbântată cu 
smoala ce se muiase şi curgea în picături între crăpăturile podelei, văzui 
această inimă reîncepând să bată! Îndrăznii mai mult. Mă aplecai şi o ridicai. 
Inima continua să bată în mâna mea!
Numaidecât, echipajul încetă să mai râdă de mine. Mulligan Iacobs se 
socoti învins şi, încetând să se mai ocupe de mine, se întoarse la rechin, sau 
mai curând la ceea ce rămăsese din el.
Mai întâi, îl izbi peste bot cu latul unei securi.
Apoi, în timp ce corpul, rechemat la viaţă de durere, se zvârcolea încă, 
prichindelul acela veninos urla, admirându­şi isprava:
— Şi el are în cap, ace mari de fier, înfierbântate, care îi ard creierii!
Mulligan sălta de bucurie. Dădu încă o lovitură de secure rechinului, 
care se mai zvârcoli pentru ultima oară.
Nu mai putui îndura priveliştea aceasta înfiorătoare.
Cu desăvârşire tulburat, dar prefăcându­mă nepăsător, mă hotărâi să
plec, fără să­mi dau seama că ţineam încă în mână inima rechinului. Mă urcai 
pt dunetă, unde zării pe Miss West, întinsă pe fotoliul de pe punte şi având 
lângă ea coşuleţul cu lucrul de mână.
Aproape în acelaşi timp, revenindu­mi din buimăceală, mă îndreptai spre 
stinghie, ca să arunc în mare inima rechinului. Dar cu toate că bătaia lăuntrică
nu încetase deloc, suprafaţa inimii rechinului, topită de căldura tropicală, îmi 
curgea pe mână şi se lipea de ea, astfel că n­o putui arunca aşa cum trebuie. În
loc să sară peste stinghie, bucata de carne se turti sub ea.
O lăsai acolo unde căzuse.
Şi, când să cobor scara care ducea la cabine, ca să mă spăl pe mâini şi 
să­mi schimb hainele, fiindcă acelea pe care le purtam erau mânjite de sânge, 
întorsei capul fără să vreau. Inima mai bătea încă!
În acelaşi timp, auzii zgomotul unei căderi în apă. Era scheletul 
rechinului, pe care echipajul îl aruncase în mare, întovărăşindu­l de urlete 
sălbatice.
Privii în aceeaşi direcţie, spre care erau îndreptaţi ochii înnebuniţi de 
bucurie ai corăbierilor şi văzui ceva de necrezut, ceva nemaipomenit. Şi 
scheletul rechinului trăia încă, întocmai ca inima! El se mişca la suprafaţa 
apei, înota şi bătea din coadă. Încerca să sară în apa verde, sau să se scufunde 
spre a ieşi iar deasupra.
S­ar fi spus că, supravieţuind, rechinul încerca să fugă şi nu ştia unde.
Pe corabie, la fiecare nouă săritură, banda sălbaticilor râdea cu hohote.
Mă hotărâi să mă duc în cabină. Dar abia coborâsem până la jumătatea 
scării, când izbucniră alte strigăte, însoţite de urale.
Mă înapoiai pe dunetă.
O jumătate de duzină de rechini, mai mici, se arătaseră deodată şi 
înconjuraseră rămăşiţele celui schingiuit, năpustindu­se cu furie asupra lor. Le
sfâşiară apei în bucăţi şi le înghiţiră cu repeziciune.
Îmi îndreptai încă o dată privirea spre stinghie. Inima victimei, al cărei 
corp era pe cale de mistuire în stomacul micilor rechini, bătea… bătea încă!
CAPITOLUL XX.
Mr. Mellaire este Sydney Waltham.
Călătoria aceasta, sunt din ce în ce mai încredinţat, este sortită marilor 
nenorociri şi morţii.
Mr. Mellaire nu­i Mr. Mellaire. I­am descoperit adevărata identitate şi, 
dacă Mr. Pike i­ar cunoaşte­o vreodată, e cu neputinţă să se înlăture uri omor.
Mr. Mellaire nu s­a născut în Georgia, ci în Virginia. Numele său 
adevărat este Waltham. Mai precis: Sydney Waltham. E un membru nevrednic, 
dar autentic, al acestei vestite familii. Sunt tot atât de convins de lucrul acesta, 
cum sunt încredinţat şi de soarta nefericită ce­l aşteaptă din partea lui Mr. 
Pike, dacă taina­i va fi descoperită într­o zi.
Iată cum am aflat.
În noaptea din urmă, puţin înainte de ora douăsprezece, mă urcai pe 
dunetă. Mr. Pike era de veghe şi ne plimbarăm în lung şi în lat, în timp ce el îmi
răsfoia câteva pagini vechi din viaţa sa furtunoasă. Poveştile acestea mă
interesează mult şi, atunci când nu e pradă „harţagului mării”, cum spune 
Miss West, secundul se învoieşte bucuros, nu fără mândrie, să­mi 
îndeplinească dorinţa şi curiozitatea.
Astă­noapte, mi­a vorbit îndelung şi cu mult respect de unul din vechii 
lui şefi, căpitanul Somers, despre care­mi mai istorisise şi sub ordinele căruia a
călătorit pe mare timp de cinci ani. Mi­a lăudat neîncetat pe acest bătrân „lup 
de mare”, care era „cinstea şi dreptatea personificate”.
— Şi cu toate acestea, îmi spuse, a fost ucis în chip laş, la vârsta de 
şaptezeci de ani.
„Crima a fost săvârşită în rada din San­Francisco acum vreo unsprezece 
ani, pe bordul lui „Jason­Harrison”.
„Căpitanul Somers suferise un atac de paralizie. Al doilea locotenent de 
pe bord, un drac venit din fundul iadului, s­a năpustit asupra lui în pat şi l­a 
lovit până când l­a ucis.
„Mi s­a povestit că a fost groaznic. Pe atunci, tocmai călătoream pe altă
corabie şi nu mă înapoiai pe uscat decât după vreo trei luni.
„Ucigaşul fusese prins şi dat în judecată. Dar n­a fost spânzurat, aşa 
cum s­ar fi cuvenit.” „A susţinut că a fost cuprins de un acces de nebunie şi nu
şi­a dat seama ce face, sub pretextul că un bucătar­şef i­a spintecat nu ştiu 
când capul cu un cuţit de tocat. Tribunalul i­a admis susţinerea şi el a scăpat 
numai cu zece ani de temniţă.
„După părerea tuturor, era o lichea, dar care aparţinea din întâmplare 
vestitei familii Waltham din Virginia. Ai lui se străduiră, pe ascuns, să­l scape 
cu ajutorul trecerii de care se bucurau. Pe scurt, Sydney Waltham (ăsta e 
numele ticălosului) nu numai că n­a fost spânzurat, dar fu liberat după şapte 
ani”.
În clipa aceea, clopotul de dindărătul corăbiei, de lângă roată, sună o 
dată şi sunetul fu repetat de clopotul de dinainte. Era semnalul obişnuit al 
schimbării quart­urilor, pe care bătaia clopotelor o vestea cu un sfert de ceas 
înainte.
Întâmplător, Mr. Mellaire, care se găsea în apropierea noastră, urcă
repede scara dunetei şi veni să­şi ia postul în primire.
Mr. Pike, cufundat în amintiri, îşi continuă povestirea:
— Atâta vreme cât Sydney Waltham fu închis şi­şi ispăşi pedeapsa, nu 
mă gândii la el.
„Dar când aflai că i s­a dat drumul înainte de a­şi îndeplini termenul 
osândei, am jurat că într­o zi sau alta mă voi socoti cu el. Şi mă voi socoti!” „Nu
cred nici în Dumnezeu, nici în Dracu' şi uneori mi se face scârbă de 
putreziciunea lumii murdare în care trăim. Dar ştiu bine, repet, că voi judeca 
mai curând sau mai târziu, cu mâna mea, pe ucigaşul bătrânului căpitan 
Somers”.
„Pe unde s­o fi pripăşit acum? Pe unde s­o fi cuibărit? Nu ştiu. Când a 
fost eliberat, a dispărut. I­am pierdut cu totul urma. Şi pe deasupra n­am 
izbutit să obţin nici o fotografie a lui.
„Dar e marinar şi va veni ora, presimt asta, ce spun? Sunt sigur, când ne
vom întâlni nas în nas.
„ Atunci… „
Chiar în momentul acela, în timp ce Mr. Pike tremura de mânie, strângea
pumnii şi înălţa spre cer braţele lui ameninţătoare de gorilă, un chibrit, tras de 
Mr. Mellaire pentru a­şi aprinde luleaua, trosni în faţa noastră şi, arzând în 
întuneric, ne lumină pe toţi trei.
„Se poate, încheie Mr. Pike, ca individul acesta să fie azi greu de 
recunoscut. Dealtfel, nu l­am văzut niciodată.
„Pe de altă parte, are tot interesul să­şi ascundă identitatea legală. Asta­i 
fără îndoială.
„Dar i­a rămas crestătura din ţeastă, pe care n­a putut­o astupa. Asta va 
fi semnalmentul, în care­mi voi târî degetele.
„Răbdare, răbdare Mr. Pathurst! Am credinţa nestrămutată că ora 
aceasta va veni, atunci când mă voi aştepta mai puţin”.
Mr. Mellaire înaintase mai mult spre noi, spre a auzi sfârşitul cuvintelor 
lui Mr. Pike.
El întrebă liniştit:
— Cum spuneaţi, domnule locotenent, că se numea căpitanul acela?
— Somers. Bătrânul căpitan Somers… răspunse Mr. Pike.
— Nu e el, urmă al doilea locotenent, acela care a comandat acum vreo 
treizeci de ani vasul „Lammermoor”?
— Da, el e.
— Somers… Somers… Bătrânul căpitan Somers… Da, l­am cunoscut şi 
eu. Numele ăsta nu mi­e străin.
„Vasul pe care mă aflam era, în timpul de care vorbesc, ancorat aproape 
de al său, la Capul Bunei Speranţe”.
Mr. Pike, uitând desigur propriile lui sălbăticii, săvârşite împotriva celor 
pe care îi comanda, se îndepărtă murmurând:
— Murdară mai e lumea asta! Da, da, murdară!… Un om care a fost 
cinstea profesiunii noastre, ucis mişeleşte…
Dădui bună­seara lui Mr. Mellaire şi vrui să mă retrag, la rându­mi, când
el mă chemă cu voce înceată:
— Mr. Pathurst, vă rog!
— Cu ce vă pot fi pe plac?
— Ah, nimic! Adică, aproape nimic…
Îşi puse un deget pe buze şi se aplecă spre urechea mea.
— De fapt, aş vrea să vă cer un serviciu.
Se opri, şovăind parcă şi­şi umezi buzele, cu limba. Lucrul acela tainic, 
pe care­l întrevăzusem în creierii săi, părea că­mi pătrunde acum prin ochii lui 
puternici, gata să­mi sară de gât.
— Mai întâi, trebuie să vă cer iertare că vă supăr, îmi spuse Mr. Mellaire 
pe un ton liniştit.
„Vă amintiţi, fără îndoială, de cicatricea pe care o am pe cap, pe care mi­o
ascund de obicei părul şi şapca (rareori mi­o scot, ştiţi, numai când dorm, după
obiceiul marinăresc) şi pe care nu ştiu ce m­a făcut să vi­o arăt la începutul 
călătoriei.
— Da, n­am uitat­o.
— Aţi vorbit vreodată despre ea?
— Nimănui.
— Nici căpitanului West? Nici domnişoarei West?
— Niciunuia din ei, vă dau cuvântul meu!
— Nici… Lui Mr. Pike?
— Nici lui Mr. Pike.
— Atunci e bine!
Mr. Mellaire respiră uşurat. Lucrul acela tainic şi ameninţător păru că­i 
reintră în ţintă.
— Vă mulţumesc, Mr. Pathurst. Desigur, sunt un om ciudat. Dar, ce 
vreţi? Pe lumea asta fiecare are năravurile lui.
„Mi­ar fi neplăcut să ştie toţi că am capul crestat. Oricât am fi oameni de 
mare, ţinem şi noi să nu ne râdă nimeni. Avem „cochetăria” noastră, ca femeile 
frumoase.
— Puteţi fi liniştit, Mr. Mellaire!
— Şi nici de acum înainte nu veţi spune nimănui nimic?
Tonul i se schimbase deodată. Era cel al unei porunci. Şi licărirea 
duşmănoasă îi apăruse iar în ochi.
— Nu voi spune nimic, răspunsei rece.
— Vă mulţumesc.
Mă dusei în cabină, mă dezbrăcai şi mă culcai, dar adormii foarte greu. 
Prea multe vedenii urâte îmi frământau mintea.
Că ucigaşul bătrânului căpitan Somers se află pe „Elseneura” sub 
numele Mr. Mellaire, nu mă mai puteam îndoi. Că Mr. Pike nu va întrezări 
niciodată, decât datorită unei întâmplări neobişnuite, dovada zdrobitoare de pe 
capul celui de­al doilea locotenent, e tot atât de sigur.
Bineînţeles, voi continua să tac! Dar acum izbutesc să­mi lămuresc 
vrăjmăşia fără voie, pe care o resimţeam din primele zile împotriva lui Sydney 
Waltham.
Totodată, îmi dau seama de ce în ochii celui de­al doilea locotenent 
luceşte din când în când o lumină îngrijorătoare, aidoma aceleia pe care o 
desluşesc în ochii celor trei tâlhari, stăpâni pe partea de dinainte a corăbiei.
Şi Mr. Mellaire nu­i decât un ticălos, bun de ocnă şi de spânzurătoare. 
Cei şapte ani de închisoare pe care i­a îndurat l­au deprins, cum e firesc, cu o 
veşnică viclenie, cu o veghe neîncetată şi necruţătoare asupra tuturor 
mişcărilor şi chiar asupra gândurilor sale celor mai tainice.
Ştiind atâtea câte am aflat acum, îmi dau mereu mai mult seama că pe 
bordul „Elseneurei” s­au adunat toate elementele unei înspăimântătoare 
tragedii de mare.
Corabia e încărcată cu dinamită umană, care poate în fiece clipă să
arunce în aer şi să prefacă în fărâmituri mica noastră lume plutitoare.
CAPITOLUL XXI.
În felul lui Turner.
Zilele se scurg monoton.
Alizeul dinspre sud­vest, de care ne ţineam de acum înainte, este cât se 
poate de puternic şi uneori mici talazuri se năpustesc prin ferestruicile 
deschise ale cabinelor. Ieri, de pildă, cabina lui Mr. Pike a fost inundată.
În afară de această mică întâmplare, nimic deosebit.
În partea din faţă a corăbiei, „cei trei” şi tovarăşii lor continuă să
poruncească după bunul lor plac.
Acele de foc şi cârligele înfierbântate ard mereu creierii lui Mulligan 
Iacobs.
Charles Davis locuieşte tot în odaia lui mică de oţel, pe care n­o 
părăseşte decât spre a se duce la bucătărie să­şi ia mâncarea.
Miss West cântă la pian şi din gură, îngrijeşte de Possum, spală şi calcă
rufe şi lucrează din când în când la broderiile ei.
Mr. Pike pune fonograful să cânte la fiece două zile.
Mr. Mellaire îşi ascunde crestătura de pe ţeastă şi eu îi păstrez taina, 
cum i­am făgăduit.
Mai închis în el ca oricând, căpitanul West rămâne aşezat în bătaia 
curentului, în semiîntunericul cabinei sale sau în cel al marelui salon.
Sunt treizeci şi şapte de zile, de când ne aflăm pe mare şi n­am întâlnit 
nici o singură corabie. Dar astăzi, ne­au fost semnalate aproape în acelaşi timp 
şase corăbii. Şi, mai mult decât singurătatea noastră de până acum, această
scurtă privelişte m­a făcut să­mi, dau seama de nemărginirea pustie a 
oceanului.
Mr. Pike m­a lămurit că ne aflăm doar la vreo trei sute de mile de coasta 
sud­americană. Şi cu toate acestea, abia de curând fusesem la aceeaşi 
depărtare de coasta Africii.
Azi­dimineaţă, un fluture uriaş cu aripi catifelate a venit să zbiare pe 
bord. Cum a străbătut oare cele trei sute de mile care ne derbart de uscat? Şi 
încă împotriva vântului? Fiecare dintre noi se minunează.
Crucea Sudului poate fi văzută pe bolta cerească de mai bine de o 
săptămână. Steaua Polară a dispărut spre nord, sub orizont, iar Carul Mare, 
chiar în punctul cel mai înalt din drumul ei, rămâne foarte jos la orizont. 
Curând va dispărea şi vom vedea ivindu­se stelele lui Magellan.
Larry şi Shorty s­au încăierat. Eu i­am văzut, dar mi­a spus Wada că Mr.
Pike i­a privit câtva timp cum se băteau. Apoi, înfuriat de stângăcia lor, a 
trântit fiecăruia câte o palmă zdravănă şi a pus astfel capăt luptei.
Şi ca încheiere, i­a anunţat că, atâta vreme cât nu vor fi în stare să înveţe
să se bată, păstrează numai pentru el pe corabie dreptul de a bate.
Armate întregi de şobolani mişună pe fundul „Elseneurei”, printre cele 
cinci mii de tone de cărbuni cu care e încărcată. Animalele n­au nici un mijloc 
de scăpare din închisoarea lor de oţel, fiindcă toate ventilatoarele sunt 
căptuşite cu zăbrele dese de metal. Şobolanii au crescut şi s­au înmulţit în 
timpul trecutei călătorii a corăbiei, care ducea atunci o încărcătură de orz. 
Acum, sunt închişi şi n­au nici o hrană între munţii aceia de cărbuni şi vor fi 
nevoiţi să se sfâşie unii pe alţii.
După cum susţine Mr. Pike, când vom ajunge la Seattle, nu vor mai 
supravieţui decât o jumătate de duzină. Dar vor fi cei mai puternici, cei mai 
mari şi cei mai sălbatici.
Uneori, trecând pe dinaintea unui ventilator, aud din adâncurile 
întunecate ale corăbiei ridicându­se strigătele de luptă şi gemetele lor 
plângătoare.
Alţi şobolani mişună în partea de dinainte, unde sunt înmagazinate 
pânzele de schimb. Mai norocoşi decât ceilalţi, ei nu se ruşinează şi nu se tem 
să iasă noaptea din ascunzătoarea lor, să alerge pe punte ca să lângă rouă şi să
şterpelească rămăşiţele din bucătăria echipajului.
Se pare că Wada a izbutit să prindă pe unul dintre ei, străbunul tuturor 
şobolanilor de pe corabie. Din vârful nasului până la sfârşitul cozii, animalul 
avea mai bine de patruzeci şi cinci de centimetri!
Mr. Pike şi Wada l­au închis într­o cabină şi au asmuţit pe Possum 
împotriva şobolanului. Dar Possum a fost bătut zdravăn. Secundul şi servitorul
meu au fost nevoiţi să ucidă ei înşişi şobolanul. În timp ce foxterrierul se zbătea
în spasme.
Din ziua aceasta, Mr. Pike, care nu poate suferi pe cei slabii şi fricoşi, 
este scârbit cu totul de Possum. Nu se mai joacă niciodată cu el, nici nu­i 
vorbeşte măcar şi, când îl întâlneşte pe punte bombăne cuvinte dispreţuitoare 
despre el.
Am citit „Instrucţiunile nautice”, privind călătoria în Atlanticul de Sud. 
Am aflat astfel că intrasem în regiunea iluminată de cele mai frumoase apusuri 
de soare din câte există pe lume.
Aseară am avut o dovadă minunată despre măreţia Firii.
Mă aflam în cabină şi­mi orânduiam cărţile, când mă auzii chemat din 
capul scării de Miss West.
— Veniţi repede, Mr. Pathurst! Spunea. Repede! Nu trebuie să pierdeţi 
asta!
Jumătatea cerului, de la Zenit şi până la aplecarea Oceanului spre 
asfinţit, era aidoma unei întinderi imense şi tainice de aur curat.
Din această strălucire şi coborând spre orizont, se desprindea şi ardea 
discul solar, de un aur şi mai îmbelşugat.
Apoi, bolta cerului se cobora la rându­i cu lumini şi mai calde, iar soarele
se împurpura – până când fu aproape înghiţit de o negură cenuşie şi străvezie, 
asemănătoare unor văluri de muselină.
Curând, nori mici, împinşi de alizeul dinspre sud­est, se răspândiră pe 
cer în fulgi strânşi, colorându­se la mijloc cu roşu şi aur, în partea de sus cu 
trandafiriu, iar în partea de jos cu albastru­verzui.
Era o cutezătoare beţie de culori, demnă de penelul lui Turner, de culori 
aprinse care se topeau pe neştiute unele într­altele.
Apoi, aceste culori deveniră mai crude. Cele albastre ca peruzeaua se 
prefăcură în verzi­închise şi tonurile trandafirii căpătaseră roşeaţa sângelui.
În unduirea valurilor ei şi în culoarea liliachie, marea oglindea toate 
aceste lucitoare prefaceri cereşti.
A fost o apoteoză desăvârşită, care se stinse pe neaşteptate, când soarele 
dispăru în valuri.
Şi, aproape fără să ne dăm seama, ne învălui calda întunecime a 
tropicelor.
*
* *
A doua zi, după­amiază.
Miss West şi cu mine suntem pe dunetă. Miss West, în rochie 
marinărească, e îmbrăcată cu bluză largă din pânză de corturi, de o albeaţă
imaculată, deschisă la gât. Sub gulerul larg, este înnodată o basma de mătase 
neagră.
Părul ei, bine pieptănat ca totdeauna, dar oarecum rebel din cauza 
adierii, minunat.
Eu sunt tot atât de imaculat şi scos ca din cutie, într­o haină albă de 
pânză, cu cămăşuţa de mătase albă şi cu pantofi albi.
Stewardul ne serveşte ceaiul în drăguţele ceşti din porţelan, de China.
Wada stă respectuos deoparte, aşteptându­ne ordinele.
În această clipă, echipa de serviciu năvăleşte pe dunetă, spre a întinde 
toate pânzele de pe partea stângă a catargului din urmă. Omenii trecură pe 
lângă noi şi­şi săvârşiră lucrul, cu ochii plecaţi. Ei nu îndrăzneau măcar să ne 
privească, atât de mult ne simţeau deasupra lor.
Erau nişte lepădături. Picioarele lor goale erau jupuite de pete de smoală
şi catran; iar trupurile lor nespălate nu aveau drept veşmânt decât nişte 
pantaloni peticiţi şi crăpaţi pe alocuri şi câte o cămaşă de bumbac, pe trei 
sferturi destrămată.
Şi, datorită aceluiaşi simţământ al prăpastiei care ne despărţea, nici Miss
West, nici eu nu le spuserăm vreun cuvânt.
Cu toate acestea, fără să se trădeze, Miss West îi măsurase între două
înghiţituri de ceai, cu priceperea unui cunoscător, aşa cum fac plantatorii cu 
turmele lor de sclavi.
Când oamenii îşi terminară lucrul şi plecară, ea îmi spuse:
— Aţi putut dvS. Înşivă să vă încredinţaţi, Mr. Pathurst, că s­au 
înzdrăvenit şi s­au rotunjit. Nu v­am spus eu?
„E urmarea firească a vieţii regulate de pe bord, a vremii prielnice, a 
muncii sănătoase, a hranei bune şi îndestulătoare ce li se dă şi a faptului că nu
mai beau whisky.
„Vor rămâne aşa, până când vom trece de Capul Horn. Şi veţi vedea 
atunci slăbind din zi în zi, fiindcă trecerea pe acolo este totdeauna o încercare 
straşnică dacă nu se face în toiul verii.
„Apoi, după ce vom fi scăpat de Capul Horn şi îndată ce vom fi regăsit 
vremea prielnică a Pacificului, vor deveni iar puternici şi sănătoşi.
„Când vom ajunge la Seattle, vor avea o înfăţişare grozavă. Dar, odată
coborâţi pe uscat, îşi vor bea simbria în câteva zile şi se vor angaja pe altă
corabie în aceeaşi stare de plâns, în care erau atunci când i­am luat din 
Baltimore”.
*
* *
Am trecut pe lângă Rio de Janeiro şi am atins Tropicul Capricornului.
Alizeele ne­au părăsit şi vântul a devenit foarte schimbător.
Uneori ne zbuciumăm pe loc de parcă am fi bolnavi, deşi marea e 
liniştită, iar în ora următoare alunecăm cu patrusprezece noduri, micşorând 
pânzele, atât de repede cât pot oamenii să le strângă sau să le coboare.
Unei nopţi apăsătoare, în care aproape că nu se poate dormi din cauza 
aerului înăbuşitor, îi urmează o zi cu soare dogoritor talazurile zgomotoase care
vin dinspre sud arată că ne apropiem de regiunea marilor vânturi şi a 
furtunilor puternice.
Alteori, ziua întreagă sub un cer întunecat, „Elseneura” se afundă şi sare 
din cauza apăsării vântului, pe o mare cu talazuri scurte şi repezi.
Aceste necontenite prefaceri ale mării şi vântului înseamnă pentru 
echipaj, pe care Miss West îl socoteşte falnic (totul este relativ), un spor de 
muncă istovitoare.
Mr. Pike mormăie şi bombăne fără încetare. De îndată ce manevra este 
puţin mai grea, e nevoie de amândouă echipele de serviciu deodată.
— Două echipe, rânjeşte secundul, când o jumătate de echipă era de 
ajuns!
„Şi priviţi, vă rog, pe amorţitul acela de şef de echipă. Mai mult încurcă
oamenii, în loc să fie de folos!”
Bietul Nancy! El e mereu făptura cea mai jalnică, mai rebegită şi mai 
amorţită din câte mi­a fost dat să văd. E însuşi simbolul neputinţei.
Sundry Buyers îi seamănă cu totul. Cu o înfăţişare de profundă durere şi
de nemărginită deznădejde, el continuă să­şi apese mâinile pe pântece. Şi caută
neobosit, dar nu găseşte deloc, să fie şi el de vreun folos.
Se uită lung la funii şi catarguri cu o privire încurcată, de parcă s­ar afla 
în faţa unei probleme încâlcite. Şi bineînţeles, până la urmă nu izbuteşte decât 
să stingherească pe cei care se cheamă că­i îndrumează.
— Doamne, Dumnezeule! Se tângui Mr. Pike. Cum să călătoreşti bine cu 
asemenea şefi de echipă şi cu astfel de marinari?!
„Ah! Să fi fost eu căpitanul corăbiei, vă dau cuvântul că i­aş fi scuturat 
cum se cuvine! Fiindcă aproape toţi suferă de trândăvie. Poate că vreo doi­trei 
ar crăpa, dar ceilalţi ar merge ca pe roate.” „Ce­o să ne facem cu ei, când vom 
ajunge la Capul Horn? Nici nu­mi vine să mă gândesc! Vor fi istoviţi dinainte.
„Şi atunci o să fie de lucru de zece ori cât e azi!”.
De la bătălia aceea nenorocită cu şobolanul, Possum a devenit grozav de 
fricos; când sunt coborâte pânzele, se fereşte, de teama că­i vor cădea în cap; 
când se trag funiile şi sunt răsucite pe punte, se sperie şi se ascunde.
Şi pretutindeni i se năzare că trebuie să se ivească vreun şobolan. Dacă
fac exerciţii cu carabina, detunătura armei e pentru el un nou prilej de spaimă.
Vrăjmăşia pe care i­o poartă Mr. Pike sporeşte mereu. Ea a devenit 
caraghioasă de­a binelea. Secundul a ajuns până acolo, încât mi­a spus, că
dacă potaia ar fi fost a lui, ar fi aruncat­o peste bord, spre a­mi servi drept 
ţintă.
Cu toate acestea foxterrierul rămâne tot un ştrengar drăguţ, cu inima 
caldă care a ştiut să­şi facă în sufletul meu un locşor, a cărui însemnătate mă
surprinde pe mine însumi.
Când dorm Possum s­a deprins să se culce la picioarele mele, pe pătură.
Mr. Pike a fost tare supărat, când a aflat despre asta şi mi­a mormăit:
— Nu mai rămâne decât să­i daţi periuţa dvS. De dinţi…!
Totuşi, patul meu nu­i totdeauna pentru Possum un paradis adevărat. 
Orice aş face, încercând să­l liniştesc atunci când se umflă apele, când corabia 
se apleacă pe o parte şi când valurile se năpustesc furioase în ferestruici, 
potaia, electrizată de frică până în vârful perilor care i se zburlesc, sare pe 
podea. Acolo, stă în patru labe, lătrând ameninţător împotriva vremii rele, sau 
se târăşte pe pântece, gemând rugător spre a­şi înduioşa duşmanul nevăzut.
— Toţi strămoşii tatălui meu, mi­a mărturisit Miss West, au aparţinut 
mării.
„Tatăl său, Rober West, fu, în epoca în care s­a descoperit aur în 
California, căpitanul uneia din cele mai rapide corăbii care treceau regulat pe la
Capul Horn.
„Bunicul meu, Anthony West, a făcut patruzeci şi şase de călătorii lungi, 
între 1801 şi 1847.
„În 1813 şi 1814 a comandat pe „David Bruce”, al cărei proprietar, era 
împreună cu Gracie­tatăl şi fiul. Era o goeletă de două sute de tone, înarmată
cu treisprezece tunuri de calibre diferite şi aluneca pe apă ca o vrăjitoare.
„Pe coasta engleză, a forţat blocada de la Newport şi s­a dus apoi să
pustiască apele şi ţărmurile Mânecii. Goeleta nu costase cu totul decât vreo 
douăsprezece mii de dolari şi aduse, în prăzi de la duşman, mai mult de trei 
sute de mii.
„Tatăl lui Anthony West (unul dintre fraţii săi a fost, de asemenea, pe 
mare şi a comandat vasul „Viespea„), Elijah West, străbunicul nostru, a fost 
corsar în timpul revoluţiei americane. El comanda corabia de război „Apărarea”.
„Cu mult mai înainte, tatăl lui Elijah West şi bunicul lui erau proprietari 
şi căpitani de vase, care făceau curse lungi pe mare.
„Vă puteţi da seama, Mr. Pathurst, că familia noastră are marea în sânge.
Ea e doica noastră!”
Dădui din cap, în semn de aprobare. Miss West surise şi continuă:
— Am avut, de asemenea, în familia noastră piraţi şi negustori de negri şi
tot felul de vagabonzi ai mării, cu care ne putem făli mai mult sau mai puţin.
„Bătrânul Ezra West fu executat pentru piraterie nu mai ţin minte când 
şi corpul lui s­a legănat în spânzurătoarea din Plymouth.” „Tata cunoaşte 
corăbiile, cum vă pricepeţi dvS. La câini sau la cai. Fiecare corabie pe care o 
comandă are pentru el o fire proprie. O călăuzeşte cu atâta îndemânare, încât 
să poată culege cât mai multe foloase”.
O aprobai din nou şi asigurai pe Miss West că, de la plecarea noastră, am
învăţat să­i înţeleg şi să­i admir părintele.
Fata suspină:
— Vai! Cu toate acestea, azi nu mai e decât umbra celui ce a fost odată!
„De la moartea mamei mele, s­a produs o deprimare de necrezut în 
întreaga lui fiinţă; n­a izbutit să se mângâie niciodată de pierderea ei.” „Era o 
pereche cum nu se poate mai potrivită şi strâns unită sufleteşte. Ei nu formau, 
aş putea spune, decât o singură fiinţă. Asta e frumos, ştiţi?”
Miss West tăcu, vădit mişcată şi lăsă să­i cadă mâna pe fotoliul pe care 
şedea.
O luai într­a mea şi i­o dezmierdai cu afecţiune.
CAPITOLUL XXII.
Vântul „Pampero”
Ieri la sfârşitul zilei, m­am dus să joc cărţi cu Miss West, în salonul cel 
mare.
Deodată, căpitanul West ne spuse:
— Cred că vom avea şi astă­seară un măreţ apus de soare ridicându­ne 
numaidecât, tânăra şi cu mine ne duserăm pe punte.
Apusul de soare vestit de căpitanul West era pe cale de a­şi împreuna 
elementele, desfăşurându­şi pe paletă tonurile luminoase, a căror intensitate 
creştea, grupând liniile lungi ale norilor pe marginea lacurilor neclintite, sau 
înăţându­le în formă de tunuri.
— Priviţi! Strigă deodată Miss West. Arhitectura cerească a căpătat viaţă; 
ne­am putea crede de­a dreptul în golful din San Francisco.
„Iată desenându­se, spre apus, Poarta de aur; apoi, dincolo, grupul 
Insulelor Farallone. Parcă plutesc într­un al doilea apus, mai mic, încadrat în 
celălalt.
„Şi dacă ne întoarcem privirea, apare însuşi San Francisco, cu silueta de 
vis a monumentelor lui principale. Ce măreţie!
„Ce spuneţi, Mr. Pike?”
Mr. Pike se sprijinise, nu departe de noi, pe stinghia dunete. El nu privea 
incendiul cerului.
Privirea lui dispreţuitoare se preumbla, mai prozaic, de la Nancy care 
făcea năzdrăvănii pe punte, cu zdrenţele jalnice, la Possum care se zvârcolea de
spaimă de fiece dată când troznea vreo pânză, în aer, deasupra lui.
Întrebat de Miss West, secundul întoarse capul şi, ridicându­şi ochii, 
dărui o privire solemnă feeriei cereşti.
— Într­adevăr, foarte uimitor! Mormăi el. Cu atât mai muit, cu cât putem 
crede că vedem acolo tot ce vrem… „Ceea ce numiţi dvs. Farallonele îmi dă
impresia unui escadron de corăbii de război, îndreptându­se direct spre Poarta 
de aur, cu o viteză de douăzeci de noduri”.
Era ceva adevărat în spusele lui Mr. Pike. Priveliştea ce ni se înfăţişa îşi 
schimba din minut în minut şi curând un cuirasat uriaş păru că înaintează
singur pe valuri.
A urmat o beţie de culori aprinse, al căror ton dominant era verdele, 
verdele în toată felurimea nuanţelor sale; verdele fraged al primăverii şi verdele 
albăstrui al verii; verdele auriu şi de aramă roşie şi verdele închis al toamnei.
Şi toate aceste nuanţe de verde păreau că încep să coboare pe mare, 
unele după altele, colorând cu reflexele lor marile talazuri împodobite cu 
ciucurii rubinii, amestecându­se până la orizont.
Priveliştea nu era mai puţin încântătoare spre răsărit, unde San 
Francisco dispăruse şi unde cerul, asemănător unei scoici uriaşe, era pe atât 
de gingaş, pe cât era de strălucitor la asfinţit.
Erau rozul plăpând şi palid şi rozul de culoare închisă ca a somonului, 
era apoi albastru deschis amesecat cu verzui. Întocmai ca atlasul, o pâclă
străvezie învăluia totul într­o armonie răpitoare, în care luna sidefată, care se 
ridica, era asemănătoare unui mărgăritar jilav.
— Nici înspre nord nu e prea urât!… Mormăi în derâdere Mr. Pike. Şi 
fiindcă lucrurile acestea vă interesează, nu pierdeţi prilejul. Spectacolul e 
gratuit!
Într­adevăr, şi sectorul nordic avea frumuseţea lui. Cu tonuri mult mai 
reci, era acoperit de uşoare desenuri în relief, cu firişoare de un roşu aprins şi 
cu o grămadă de lanuri frumoase ce se întindeau până spre Zenit.
În sfârşit, în sectorul sudic un al patrulea tablou, în care dominau norii 
cenuşii, coborâţi atât de jos încât atingeau marea şi tiviţi într­un ton galbenportocaliu,
întregeau decorul supraomenesc, ce ne învăluia din toate părţile.
Pe neaşteptate, toate aceste culori se stinseră, sau mai bine se topiră
într­un amurg molatic, în care luna revărsa pe marea liliachie lacrimi de argint 
viu.
Şi în cele din urmă, se lăsă întunericul profund şi strălucitor al nopţii 
înstelate şi liniştite.
Miss West şi cu mine ne îndepărtarăm unul de altul, îmbărbătaţi de 
frumuseţe.
*
* *
Nu încetez de a observa pe căpitanul West.
Seamănă întrucâtva cu anumite portrete ale lui Washington. E înalt de 
şase picioare. E subţire şi mlădios, cu totul eteric, cu o nuanţă de pustnic şi 
vădeşte, chiar în cele mai neînsemnate igesturi, o graţie mândră şi nepăsătoare.
Pe scurt, înfăţişează în totul modelul vechi al gentlemanului din Noua Anglie.
Are aceiaşi ochi cenuşii ca fiică­sa, cu acelaşi zâmbet binevoitor şi şiret. 
Pielea lui e mai trandafirie decât a domnişoarei West; genele şi sprâncenele îi 
sunt mai blonde. Ţinuta­i fără cusur.
Deşi este binevoitor şi curtenitor, pare că pluteşte deasupra muritorilor 
de rând şi, chiar faţă de cei pe care îi socoteşte pe aceeaşi treaptă socială cu el, 
nu se poartă niciodată decât cu o anumită răceală.
În timpuri obişnuite, e un maestru în arta de a nu face nimic.
Nu citeşte niciodată vreo carte, în afară de Biblie, şi cu toate acestea nu 
pare să se plictisească. Adesea mă uit la el cu toată băgarea de seamă, în timp 
ce stă într­un fotoliu pe punte, foarte adâncit în aparenţă în examinarea 
lungimii şi luciului perfect al unghiilor sale. Dar aş putea să jur, că nici nu le 
vede.
Miss West mă asigură că tatăl ei e îndrăgostit de mare. În cazul acesta, 
trebuie să fie o iubire lăuntrică, pe care n­o trădează nimic.
Credeţi că s­a urcat cu noi pe punte, ca să admire minunatul apus de 
soare pe care ni­l semnalase? Da de unde! A rămas în salon, înfundat în marele
său fotoliu de piele, visând treaz şi privind înainte în gol.
*
* *
Zilele se scurg mereu, iar anotimpurile se gonesc grăbit unele pe altele.
Am părăsit Baltimore pe la sfârşitul iernii, pentru a întâlni curând 
primăvara şi a străbate apoi vara. Acum suntem în plină toamnă şi mergem 
drept spre sud, unde domneşte, la Capul Horn, iarna cea rece. Şi când vom fi 
trecut de Cap, vom urca iar spre nord, unde vom regăsi primăvara şi vara, o 
vară lungă care ne va duce la Seattle.
În cinci luni, se vor fi urmat toate aceste anotimpuri.
Deodată, uşoara noastră îmbrăcăminte albă a dispărut pentru a face loc 
veşmintelor obişnuite din clima temperată. Wada mi­a scos din valize halate şi 
rufării mai groase, care mi­ar putea fi de folos.
În timpul nopţii, Possum nu se mai mulţumeşte să doarmă pe pat. Zgârie
pătura cu labele şi se bagă sub ea.
Suntem acum la nivelul lui Rio de la Plata, care scaldă la vărsare oraşele 
Buenos Aires şi Montevideo. E o regiune bogată în furtuni şi vijelii şi Mr. Pike 
mi­a declarat că va trebui să ne aşteptăm la câteva „pamperos”.
Ca de obicei, căpitanul West pare nepăsător. Cu toate acestea, am 
observat că priveşte îndelung cerul şi cercetează adesea barometrul.
Într­adevăr, spre sfârşitul zilei, mai precis: în amurg, am avut putinţa să
cunoaştem gingăşiile pe care ni le trimite Pampa.
Ca să spun aşa, nu prea bătea vântul şi „Elseneura” nu era împinsă în 
drumul ei decât de adieri puternice dar trecătoare, care suflau dinspre nord şi 
se legănau, hâţâindu­ne în sus şi în jos, încoace şi în colo, într­un chip 
supărător, pe furia valurilor sticloase, pricinuită fără îndoială de vreo furtună
îndepărtată.
Deodată, se înălţă pe cer înaintea noastră, de parcă ar fi izvorât pe urma 
unei vrăjitorii, un fel de perete negru ca ardezia, un zid imens care astupa cu 
desăvârşire orizontul.
În timpul acesta, vântul neregulat dinspre nord continua să ne umfle 
pânzele din când în când şi să ne împingă încet spre zidul acesta înfiorător şi 
tainic.
Dintr­un munte de nori negri încărcaţi de electricitate, care plutea în 
urma noastră, ţâşnii pe neaşteptate un foc de artificii făcut din fulgere şi zidul 
cel mare care era în faţa lor fu luminat cu totul.
Apoi, ultimele adieri ale vântului încetară, trăsnetul bubui şi, în tăcerea 
mormântală care urmă bubuiturilor, se auziră pe punte, cu cea mai mare 
limpezime, vocile oamenilor căţăraţi spre a strânge în grabă funiile pânzelor de 
sus. Munceau cu râvnă, vădit îngrijoraţi de primejdia necunoscută ce ne 
ameninţa.
Ambele echipe lucrau de zor în acelaşi timp, potrivit ordinelor pe care le 
strigau Mr. Mellaire şi Mr. Pike.
În ce priveşte pe căpitanul West, el măsura liniştit duneta în lung şi în 
lat, dând cu jumătate de glas ordinele trebuincioase celor doi ofiţeri, care 
veneau din când în când să­l întrebe câte ceva.
Miss West, care se făcuse nevăzută câteva minute, apăru iar, îmbrăcată
ca un adevărat lup de mare, cu o manta, o pălărie de pânză impermeabilă şi 
cizme înalte. Ea mă îndemnă, pe un ton care nu îngăduia împotrivire, să mă
duc numaidecât să mă îmbrac la fel.
Cum însă Wada se afla lângă mine, oarecum îngrijorat şi el de tăvăleala 
ce se pregătea, nu ascultai „ordinul” decât pe jumătate şi­l trimisei pe el să­mi 
aducă îmbrăcămintea de timp rău.
Şi când „Pampero”­ul se prăvăli asupră­ne, fu ceva de neînchipuit!
El fu vestit de un fulger uluitor, urmat de o detunătură cât se poate de 
puternică, asemănătoare unei explozii năpraznice. Urmară alte tunete şi 
fulgere, tot atât de drăceşti, în timp ce se dezlănţuia vântul şi ploaia şi în timp 
ce întunericul devenea mai adânc.
Apoi, ne învălui o beznă atât de deasă, încât nu ne mai puteam vedea nici
mâinile aduse la ochi, cum glăsuieşte o zicală populară.
Miss West se apropiase de mine şi, pentru a nu fi răpiţi de talazuri, ne 
agăţarăm cu toată puterea de stinghie.
— Nu­i aşa că­i minunat? Îmi ţipă Miss West la ureche.
Îmi lipii gura de urechea ei şi, în timp ce şuviţe din părul ei, răsfirate de 
vânt, îmi şfichiuiau obrazul, îi strigai răspunsul în noaptea neagră şi 
furtunoasă:
— Într­adevăr, e măreţ!
Îi strânsei mâna şi ea nu şi­o retrase.
— Unde ne aflăm? O întrebai.
— La un punct mort. Nu înaintăm şi nu dăm îndărăt. Suntem opriţi şi în 
faţă şi în spate.
În această clipă, auzii vocea limpede şi melodioasă a „Samuraiului”, care 
străpunse furtuna.
— Cârma, întrebă, este pusă spre vânt?
— Drept spre vânt, căpitane! Răspunse cârmaciul, cu glas răguşit. Dar 
nu mai suntem stăpâni pe cârmă.
— Nu­i nimic, nu te lăsa!
De peste tot, fulgerele sânteiau în jurul nostru, scăldându­se în flăcări, în
timp ce urletul tunetului ne asurzea.
La fiecare străfulgerare, apărea pe cer, ca într­o vedenie de Apocalips, 
scheletul negru al catargurilor uriaşe, înalte de o sută de picioare, al 
catargurilor despuiate şi al vergelor lor, pe care se căţărau corăbierii, ca nişte 
insecte uriaşe. Cele câteva pânze rămase îa locurile lor, în partea de jos a 
catargurilor, se luminau ca mari pătrate albe, palide şi sinistre, iar jos de tot, 
pe punte, într­o învălmăşeală de funii încurcate printre care se împiedicau, alţi 
ciorchini de insecte omeneşti munceau cu înverşunare.
Şi pe dunetă, Stăpânul, căruia îi sosise ceasul, poruncea fără să se 
clintească în toată zăpăceala asta, insuflând viaţă tuturor acestor creaturi 
amărâte, prin mijlocirea celor doi oameni, supuşii săi, dintre care unul era un 
ucigaş. Nepăsător, căpitanul se lupta cu furtuna.
Din această clipă, nu mi­am mai putut da bine seama ce se întâmplă cu 
lucrurile şi cu oamenii.
În noaptea de nepătruns, ploaia ne izbea cu stropi mari şi deşi, în fâşii 
venite orizontal. Îmi umplea gâtul şi ceafa, gura şi gâtlejul şi­mi pătrundea 
până la plămâni, tăindu­mi respiraţia, cum i se întâmplă unui înecat. Cu toate 
că eram încheiat strâns, ploaia intra prin îmbrăcămintea marinărească, îşi 
croia un drum sub manta şi se revărsa în cizme.
În unele clipe, mi se părea că m­am răsturnat cu totul în valuri.
În această dezlănţuire a elementelor, în această neînfrânată sarabandă
de vânt, ploaie, fulgere şi tunete, în această întunecime nemărginită şi 
asemănătoare unei prăpăstii, în care păream îngropaţi de vii, Miss West îndura 
aceleaşi necazuri ca şi mine.
Apa­i curgea şiroaie pe obraz. Pe îmbrăcămintea ei, ca şi pe a mea, apa 
cerului şi a mării cădea în neîncetate puhoaie.
Aproape fără voie, ne­am sprijinit unul de altul.
Braţul meu ud cuprinse mijlocul fetei, iar umărul ei se lipi de­al meu. 
Cum s­a întâmplat asta, n­aş putea să mă lămuresc pe mine însumi.
Am rămas astfel o oră întreagă, oarecum năuciţi de o încrâncenare 
crudă, alcătuită în acelaşi timp din blândeţe şi groază.
Pe urmă, nemaiputând sta unde ne aflam, ne­am făcut cu greu drum 
spre odaia hărţilor, ajutându­ne unul pe altul să ne păstrăm echilibrul, când 
„Elseneura” se înălţa sau se afunda în valuri.
Dealtfel, criza atmosferică pe care o îndurasem ajunsese la punctul 
culminant.
Puţin după aceea, ploaia încetă să cadă şi vântul nu mai suflă eu atâta 
furie.
În odaia hărţilor, Miss West şi cu mine revenirăm la realitate şi 
îndreptându­ne unul de altul, ne privirăm râzând, cu obrajii uzi şi cu 
înfăţişarea noastră de foci lustruite care ies din ocean.
Viteaza noastră „Elseneura” trăia mereu – şi trăiam şi noi.
— De data aceasta, Mr. Pathurst, aţi primit cu adevărat botezul mării…
îmi spuse Miss West, scoţându­şi pălăria şi storcându­şi părul ca pe o rufărie 
udă.
„Dar v­aţi uitat la tata?”
— E un rege! Îi răspunsei, aproape strigând.
Strigătul îmi pornise din inimă.
— Da, un rege… repetă Miss West, ca un ecou.
Dar furtuna nu­şi rostise încă ultimul cu vânt.
„Elseneura” sui cu greu o coastă spumoasă, apoi se aplecă pe neaşteptate
într­o parte.
Miss West şi cu mine, care nu prevăzusem ce se mai poate întâmpla, 
furăm trântiţi de unul din pereţii odăii şi răsturnaţi unul peste altul, gâfâind. 
Ne ridicarăm cum puturăm şi cu oarecare dureri, şi, urându­ne unul altuia 
„noapte­bună”, ne îndreptarăm fiecare spre cabina sa.
Trecând pe lângă uşa deschisă, văzui în salonul cel mare pe căpitanul 
West, pe care­l credeam încă pe dunetă. Îşi dezbrăcase veşmintele de vreme rea
şi­şi scosese cizmele de mare, înlocuindu­le cu călduroşii lui papuci de casă. Se
scufundase din nou în fotoliul de piele, şi, cu ochii nemişcaţi, urmărea 
rotocoalele de fum ale ţigării, care păreau că desenează numai pentru el, în 
legănarea nebunească a corăbiei, vedenii tainice.
*
* *
Odată cu căderea nopţii, vântul se liniştise de­a binelea.
La ora nouă, toate pânzele mijlocii erau aşezate la locurile lor. Iar la ora 
zece, începurăm din nou să alunecăm pe o mare potolită.
Cu toate acestea, se pregătea un nou „pampero”, care părea că va fi mai 
îngrozitor decât celălalt. Dar nu fu decât o simplă poznă a forţelor cosmice, care
se jucau cu noi.
La ora unsprezece, cerul începu să se înnegrească mai rău spre sud. 
Părea că vrea să coboare pe capetele noastre, atât de aproape încât s­ar fi spus 
că se freacă de vârfurile catargurilor, ce se clătinau.
Apoi cerul şi marea îşi deschiseră iar carcera întunecată, în care se părea
că suntem încuiaţi şi intră în joc electricitatea.
De la Zenit până la orizont, firmamentul se acoperi de crăpăturile 
fulgerelor verzui. Atmosfera stranie şi aproape supranaturală ce ne învăluia era
şi ea verde, verde­închis. Tot verzuie era şi ploaia, care căzu întâi în stropi mari 
şi rari, pentru a sfârşi într­o cădere neîntreruptă.
Totul, bineînţeles, însoţit de izbucniri infernale de tunete.
Apoi fulgerele, căpătară tonuri felurite. Scânteierea lor îngrozitoare se 
schimbă într­o culoare purpurie, apoi într­un albastru de azur şi în sfârşit întrun
liliachiu palid, care amintea tonurile levănţicăi înflorite.
Maşina electrică era în plină funcţiune şi aşteptam, dintr­o clipă întralta,
să vedem trăsnetul lovind pe „Elseneura”.
Dar nu se întâmplă nimic. Şi nici măcar o boare nu adia! În mod zadarnic
fuseseră strânse o sumedenie de pânze pe vintrele. Iar pânzele rămase la 
locurile lor atârnau de­a lungul catargurilor, fără vlagă şi grele de apa ploii.
La prânz masa neguroasă care ne învăluie se subţie din ce în ce, ziua se 
însenină, iar atmosfera căpătă un ton cenuşiu. Fulgerele se răriră. Furtuna se 
îndepărtase de noi.
După o jumătate de oră, soarele strălucea pe cer, iar tunetul nu mai 
bubuia decât din când în când la orizontul îndepărtat.
„Elseneura” continua să alunece, fără cea mai mică adiere de vânt, pe 
valurile moarte.
Al doilea „pampero” nu izbutise deloc.
Mă dusei pe dunetă, unde întâlnii pe Mr. Pike.
Îi spusei cu modestie:
— Hai, să nu ne prea plângem! La urma urmelor, „pampero” a fost 
milostiv cu noi.
— Desigur, mormăi secundul. Fiindcă nu poţi să ştii niciodată dinainte la
ce să te aştepţi.
„Prin locurile acestea, mi­am pierdut catargurile acum vreo treizeci de 
ani”.
Era ora schimbării quart­ului şi Mr. Pike veni să ia locul lui Mr. Mellaire. 
Ne auzise scurta convorbire.
— Într­adevăr; spuse, aici e una din cele mai murdare mocirle din câte se
află pe glob. „Pampero”… Sunt vreo optsprezece ani de atunci… Mi s­a 
întâmplat ceva mai rău decât lui Mr. Pike.
„Toate catargurile noastre arse. Nici o bucăţică de lemn, care să nu fie 
sfărâmată. Încărcătura se mută din loc în loc şi corabia se aplecă pe o parte. 
Rămăsese astfel timp de douăsprezece ore, apoi se scufundă.” „Stătui două zile 
într­o luntre, până când mă salvă o corabie engleză. Celelalte luntre şi oamenii 
care se adăpostiseră în ele n­au fost regăsiţi niciodată”.
— În rezumat, spusei vesel ca să închei, noaptea trecută „Elseneura” s­a 
purtat foarte frumos!
— Ei aş! Păi tărăboiul acela n­a fost mai nimic, de fapt… răspunse Mr. 
Pike. Pampa ne mai poate trimite asemenea daruri, şi chiar mai straşnice!
„Ce credeţi, Mr. Mellaire?”
— Exact acelaşi lucru ca dvs. Cu cât vom fi trecut mai curând de 
latitudinea asta, cu atât va fi mai bine pentru noi!
„În ce mă priveşte, prefer vremea afurisită de la Capul Horn oricât de 
groaznică ar fi! Acolo, ştim cel puţin ce ne aşteaptă şi ce avem de făcut.”.
„Aici e Necunoscutul. Nici o regulă. Cele mai bune corăbii pot fi 
răsturnate într­o clipă, iar căpitanii cei mai vestiţi sunt ameninţaţi să rămână
de ocară”.
Apoi, Mr. Pike coborî scara dunetei, cântând încet şi cu un aer ascuns, 
refrenul unei arii populare a lui Newcomt: „O ştiu, o ştiu acum.
Nu mă mai pot îndoi!”
CAPITOLUL XXIII.
Pampa recidivează.
Apusurile de soare ne dăruiesc în fiecare zi, în largul acestei coaste a 
Argentinei, o privelişte mereu mai teatrală şi mai neprevăzută.
Alaltăieri seară au apărut în înaltul cerului nişte nori albicioşi şi aurii, 
care păreau că se topesc în asfinţit. Ei se reflectau în partea dinspre răsărit, 
într­un al doilea asfinţit miraculos.
În ce priveşte marea, ea avea tonuri de pastel, palide şi albăstrii.
Ieri­seară s­a desfăşurat spre Arizona o feerie măreaţă şi îmbelşugată.
Mulţi nori îşi îngrămădeau, într­un fel de trepte puse unele peste altele, 
stâncile crestate ale căror margini străluceau de lumini purpurii şi ale căror 
văgăune se îmbibau de un albastru ca reflexele opalului.
Ai fi jurat, că ieşea din valuri, cu toată fantasmagoria lui înzecită, Marele 
Canon din Colorado, podoaba Vestului.
Scriu notele acestea în pat, înfundat bine în perne, în timp ce „Elseneura”
nu încetează să se zbuciume într­un chip de neîndurat printre valurile înfuriate
pe care ni le trimit uraganele, ce bântuie necontenit la Capul Horn.
Am încă în faţa ochilor apusul de soare de astă­seară, de care nici de 
data aceasta nu s­ar fi lepădat Turner. Toată gama de tonuri verzi, albastre şi 
galbene, trandafirii, roşu­închise şi rubinii se aşternea ca un lapte covârşit pe 
nişte spiţe uriaşe, asemenea unor braţe de evantai, produse de globul solar.
Şi ca de obicei când îmi însemnez aceste note fugare despre privelişti de o
măreţie unică, despre minunăţia de neasemuit care­mi umple în acelaşi timp 
ochii şi creierii, aud deasupra capului pe Mr. Pike răcnindu­şi ordinele şi 
tropăiala surdă a stârpiturilor care i se supun. Din aceste ordine, înţeleg că se 
strâng pânzele. Prin urmare, iar se prevede vreme rea.
*
* *
Cu toate acestea, în zorii zilei situaţia nu se schimbase şi noi ne luptam 
voiniceşte cu valurile fără astâmpăr.
Miss West mi­a spus că barometrul e foarte coborât. Dar în ce ne 
priveşte, nu crede că vom îndura iar vreo lovitură a „pampero”­ului, fiindcă acul
barometrului coboară într­una de ieri­seară şi nu prea e în obiceiul acestui 
vânt năprasnic să­şi vestească sosirea cu atâtea… forme.
Ea a adăugat:
— Dacă partea superioară a catargurilor e golită de pânze, este un prisos 
de prevedere din partea tatei. Nu vă îndoiţi nici o clipă de asta! Într­o oră, toate 
pânzele îşi vor relua locurile.
Şi Mr. Pike se înşeală în privinţa asta ca şi Miss West.
Când căpitanul West se urcă pe dunetă spre a cerceta cerul, Mr. Pike se 
apropie de el pentru a­i primi ordinele. Şi ele fură cu totul altele, decât cele pe 
care le aşteptase.
Între cei doi bărbaţi se născu o discuţie scurtă. Era vădit că nu gândeau 
la fel.
Totuşi, Mr. Pike se supuse şi porunca lui răcnită de a se strânge alte 
pânze pe vintrele se ridică spre oamenii căţăraţi pe catarge. Peste tot, funiile 
scârţâiră pe scripete, iar pătratele de pânză fură coborâte.
Miss West nu mai avea astâmpăr.
— Tata se înşeală… îmi şopti ea la ureche. N­aş spune­o altuia decât 
dvs., dar se înşeală rău!
„Simţiţi adierea aceasta uşoară, vestitoare a timpului frumos, care vine 
dinspre sud­vest? Fără îndoială, că nu e câmpia Pampa cea care ne­o trimite”.
Şi­mi arătă cerul, scânteietor şi senin sub soare.
Cu toate acestea, „Samuraiul” nu se înşelase! În ce priveşte prevederea 
timpului, o pornire firească, ascunsă dar sigură, îl fereşte de greşeli. E înzestrat
cu o adevărată pricepere de a ghici. Cuvântul nu depăşeşte realitatea şi­l 
folosesc dinadins.
Nu trecu un sfert de oră şi Mr. Pike scoase un mormăit plin de înţeles, în 
care era un amestec de ciudă împotriva cerului şi chiar împotriva sa, un vierme
josnic, pusese la îndoială isteţimea maestrului.
— Iată, ni se adresă, domnişoarei West şi mie, iată întreaga La Plata care 
se apropie iarăşi şi se pregăteşte să se năpustească asupra noastră!
„Pampero”­ul, gonind dinainte­i toată lumina, îşi făcu şi de data aceasta 
apariţia sub forma unei mase străvezii şi negre, împinsă din spate, ca de un 
catapult nevăzut, de un vânt cu o putere neînchipuit de mare.
Trăsnetele bubuiau fără răgaz în bezna aceasta înfiorătoare, pe care un 
fulger uriaş o sfâşie deodată de jos până sus. Şi urmă, împreună cu 
dezlănţuirea ploii şi a vântului, focul de artificii electrice al altor mii de fulgere.
Cum izbutiră să ajungă iar pe punte oamenii căţăraţi pe catarge şi prinşi 
de vergele vântrelelor? Mă întreb şi acum, dar n­o voi afla niciodată.
„Elseneura” se apleca nebuneşte şi se culca atât de mult, pe o parte, 
încât stinghia de sprijinire din stânga se aşeză pe apă şi nu se mai ridică.
Era cu neputinţă, într­o asemenea aplecare a corăbiei, să ne păstrăm 
poziţia verticală pe punte. Spre a nu cădea, fiecare se agăţa de ceea ce găsea la 
îndemână.
Mr. Pike apucă viguros, cu uriaşele lui mâini, parapetul dunetei. Miss 
West şi eu făceam la fel, într­o sforţare disperată, ca să nu ne pierdem 
echilibrul.
Numai „Samuraiul”, într­un echilibru uşor, asemănător celui al unei 
păsări care­şi ia zborul, nu se clintea şi se mulţumea să se sprijine cu o 
singură mână pe acelaşi parapet. Nu poruncea nimic, nimănui. Cum înţelesei 
îndată, nici nu era locul să se dea vreun ordin. Singurul lucru de făcut era de 
aşteptat – şi el aştepta liniştit.
Situaţia era simplă: sau „Elseneura” se va ridica ea însăşi, cu toate 
catargurile în stare bună – sau catargurile se vor sfărâma şi corabia nu se va 
ridica niciodată.
Deocamdată, „Elseneura” zăcea nemişcată, culcată pe o parte, iar vergele 
din stânga se scăldau în marea ce le acoperea cu spume.
Minutele păreau secole şi situaţia aceasta se prelungi până când prora13 
îşi cârmi direcţia sub bătaia vântului, astfel că „Elseneura” se îndreptă pe 
chilă14. Recăpătarea echilibrului acestei frumoase corăbii a fost una din cele 
mai uimitoare privelişti.
Din nenorocire, aproape numaidecât, o vijelie neobişnuit de puternică
smulse de pe vergă pânza cea mare de jos a catargului dinainte. O smulse fără
s­o desprindă cu totul şi marele pătrat începu să lovească furios. Era de crezut 
că, datorită zdruncinăturilor produse de loviturile ei repetate şi violente, corabia
urma să se desfacă în bucăţi.
Unul lângă celălalt, căpitanul West şi secundul priveau împreună
întâmplarea aceasta nenorocită şi neprevăzută.
Obrazul lui Mr. Pike se crispă într­un rictus dispreţuitor pentru 
nepricepuţii care nu izbutiseră să lege temeinic pânza.
Cel al căpitanului West îşi păstra veşnica şi grava seninătate.
Nici de data aceasta nu se putea încerca nimic. Timp de cinci minute, 
„Elseneura” fu zdruncinată de parcă ar fi fost prinsă între fălcile unui monstru 
uriaş.
Apoi, ultimele funii care ţineau încă pânza se rupseră şi catargul zbură în
vijelie.
— Pânza noastră a plecat spre Africa! Îmi spuse râzând Miss West.
Fata, ca şi tatăl ei, nu ştia ce e frica.
După câteva clipe, ea adăugă:
— Ce a fost mai însemnat, a trecut. Am face bine, cred, să coborâm şi să
ne adăpostim. Acum e rândul mării. Adică al mării şi al vântului laolaltă.
Într­adevăr, toată ziua a bătut vântul. Dar a bătut, nu glumă!
Şi marea s­a umflat atât de mult, încât neputându­mă ţine pe picioare şi 
nemaiştiind ce să fac, m­am hotărât să mă culc, ghemuit cu greu între pernele 
aşezate cu îndemânare de Wada şi proptite cu cutii goale de săpun.
În situaţia aceasta, şubredă şi niţel cam caraghioasă, primii vizita lui Mr. 
Pike. Ca să nu fie răsturnat, secundul fu silit să se agaţe cu ambele mâini de 
uşă, în timp ce la fiecare clătinătură a corăbiei picioarele îi alunecau în voie.
El îmi vorbi mai întâi de acest „pampero”, care „n­ar fi trebuit să se 
producă” şi care „se năpustise asupra noastră împotriva tuturor 
regulamentelor”.
Apoi, mă întrebă dacă Possum suferă de rău de mare. Şi izbucni în 
înjurături pe seama aceştia echipaj neputincios, din cauza căreia pierdusem 
pânza.
În sfârşit, mă rugă să­i împrumut unul din volumele răspândite pe 
podeaua cabinei mele. Îi spusei că­i voi împlini bucuros dorinţa şi­şi alese 
„Forţă şi materie” de Büchner.
Nu izbuteam să mă dumiresc unde vrea să ajungă, frământa fără
îndoială un gând, dar nu îndrăznea să­l mărturisească.
Secundul îmi înşiră apoi un fel de curs încâlcit de meteorologie, cu privire
la regimul atmosferic din La Plata.
Până la urmă, se hotărî şi mă întrebă cu un aer nepăsător:
— Vă mai amintiţi, Mr. Pathurst, câţi ani s­au scurs de când Mr. 
Mellaire, aşa cum ne­a istorisit, şi­a pierdut catargurile şi vasul în părţile în 
care ne aflăm noi astăzi?
Această întrebare neaşteptată mă lămuri numaidecât şi, în răspunsul pe 
care i­l dădui, minţii dinadins:
— Sunt opt ani de atunci.
Mr. Pike păru că socoteşte şi­şi scrutează memoria, în timp ce trei 
zdruncinături groaznice îl zvârliră cu toată puterea dintr­o parte într­alta a 
cabinei.
— Opt ani… repetă, după ce rumegă îndeajuns răspunsul meu.
„Care poate să fie corabia scufundată acum opt ani în largul lui La Plata?
Voi cere lui Mr. Mellaire să­mi precizeze. Nu izbutesc să­mi amintesc şi mă
miră, fiindcă în privinţa asta am o memorie foarte bună”.
Se pregăti apoi să plece şi se încurcă în mulţumiri pentru cartea pe care 
i­o împrumutasem şi din care, eram sigur, nu va citi nici măcar un rând.
În pragul uşii, se opri şi, întorcându­se de parcă fusese lovit de o idee 
venită pe neaşteptate:
— Nu cumva Mr. Mellaire o fi spus „optsprezece” ani, nu „opt” ani?
Clătinat din cap, ca să priceapă că se înşeală, apoi îl asigurai:
— Nu, nu! Aşa cum v­am spus: opt ani. Aş fi putut să uit, dar îmi 
amintesc din ce în ce mai bine; a vorbit de opt ani, nu de optsprezece!
O clipă, Mr. Pike se uita la mine cu luare­aminte şi cu un aer gânditor; 
apoi, folosindu­se de o potolire a dansului „Elseneurei”, se îndepărtă, 
mulţumindu­mi iarăşi.
Rămas singur, mă gândii la stângăcia plină de urmări săvârşită de Mr. 
Mellaire, care vorbise mai mult decât se cuvenea, întrucât memoria lui Mr. 
Pike, este în privinţa corăbiilor, ofiţerilor şi încărcăturilor, a furtunilor şi 
scufundărilor, o nemaipomenită enciclopedie marină.
Deocamdată, e sigur că încă nu bănuieşte identitatea lui Sydney 
Waltham cu Mr. Mellaire. Dar se întreabă, şi lucrul ăsta nu e mai puţin vădit, 
dacă Mr. Mellaire n­a lucrat cumva sub ordinele lui Sydney Waltham.
Drace!
*
* *
Ce noapte groaznică! Ce noapte uluitoare! Oare am dormit? Habar n­am. 
Totuşi, parcă am aţipit câte puţin până la vreo trei şi jumătate.
La ora aceasta, s­a produs o schimbare în mersui corăbiei. O schimbare 
şi o potolire.
Nu mai era lupta îndărătnică şi zadarnică a „Elseneurei” împotriva 
uraganului, ţopăitul acela pe loc dacă mi­e îngăduit s­o spun.
Era de netăgăduit că mergeam, iar loviturile de pumn pe care le primisem
până atunci încetaseră.
Ce se întâmplase? În loc de a mai merge cu corabia împotriva vântului, 
căpitanul West făcuse stânga­mprejur şi' acum fugea de furtună.
Mergeam spre nord­est.
Pesemne că primejdia fusese ameninţătoare, de vreme ce căpitanul West 
luase o asemenea hotărâre. Fiindcă direcţia aceasta era cea din urmă, spre care
s­ar fi cuvenit să ne îndrumăm.
Oricum, însă, zvârcolirile „Elseneurei” slăbiră şi se răriră întrucâtva şi 
putui să dorm cu adevărat.
La ora cinci fui trezit de bubuitura talazurilor care năvăleau pe punte şi 
pe dunetă, în timp ce apa găsea putinţa să pătrundă până pe gangul ce ducea 
la cabine.
Stewardul îmi aduse cafeaua, pe care mă apucai s­o beau ca un 
echilibrist de circ, sprijinit pe perne şi de cutiile de săpun. Am izbutit să duc la 
capăt această operaţie anevoioasă, privind cum clătinăturile corăbiei îmi plimbă
pe jos cărţile şi revistele, dintr­un capăt la altul al cabinei.
Possum, ieşit fără prevedere de sub pătură, chelălăia de spaimă către 
cărţile mele groase şi legate, ce se izbeau zgomotos şi care păreau că se reped 
asupră­i în fiece clipă.
Nu­mi putui stăpâni râsul, când văzui că­i cade pe bot „Ce merge prost 
pe lume? De Chesterton, în timp ce eu mă încununai cu „Coroana de carton” 
desprinsă dintr­un raft.
— Tu ce crezi despre cutremurul ăsta? Întrebai pe steward, care­mi lua 
cu grjă din mâini, ceaşca şi farfurioara.
Omul galben ridică din umeri şi ochii lui oblici se luminară cu un fulger 
iute.
— Eu bătrân, îmi răspunse, văzut multe ori lucruri astea. Văzut şi mai 
rău. Dar acum timp murdar! Tare murdar! Multă treabă toată lumea!
Ce se întâmpla afară?
Pe la ora şase, în timp ce o lumină cenuşie se strecura printre ferestruici,
în puţinele clipe când nu mai erau inundate, mă aplecai ca un gimnast pe 
marginea patului şi­mi prinsei în zbor papucii. Îi încălţai tremurând, fiindcă
erau reci şi uzi. De pe gang, apa se prelinsese până în cabină.
Renunţai să mă îmbrac şi, punându­mi doar un halat de lină, pornii la 
drum, lăsând pe Possum să scâncească din toate puterile, pentru că­l părăsesc.
Hotărârea mea era îndrăzneaţă. Mergeam încet, asta se înţelege. Din 
când în când, mă agăţam cu vârfurile degetelor, fie la dreapta, fie la stânga, de 
orice reazim puteam găsi. Când aveam norocul vreunei pauze între două
clătinături, mergeam ceva mai iute.
Eram lângă scară şi voiam tocmai să mă agăţ de parapetul ei, când se 
produse o zdruncinătură puternică a „Elseneurei”, pricina întregii mele 
nenorociri.
Corabia se aplecă pe partea dreaptă cu o iuţeală atât de năpraznică, încât
mi se păru că am rămas în aer şi fui aruncat ca un bolid în uşa cabinei 
căpitanului West.
Omul, aşa am învăţat, trebuie să­şi croiască singur drumul în viaţă. Pe 
mare, învăţătura asta se aplică şi corăbiilor, şi oaspeţilor ei. Cele o sută
şaptezeci de livre pe care le cântăresc se năpustiră vijelios peste frumoasa 
tăblie lustruită de lemn şi uşa zbură în ţăndări, împreună cu încuietoarea, care
sări şi ea.
Mă străduii, în chip caraghios şi zadarnic, să opresc în treacăt traiectoria
pe care o descriam. Dar nu izbutii decât să­mi rup patru unghii ale mâinii 
drepte şi să zgârii pe suprafaţa lustruită patru dungi paralele.
Continuându­mi drumul drept înainte, năvălii drept în cabină.
Mă primii Miss West, îmbrăcată într­un elegant capot catifelat, cu ochii 
încă grei de somn şi, de data aceasta, cu părul ei frumos nepieptănat şi 
fluturând în voie.
Privirea ei uimită se încrucişă cu a mea, care era tot atât de mirată de 
ceea ce se întâmpla. Nu era tocmai momentul să­i cer iertare, cu atât mai mult 
cu cât, continuându­mi cursa, descrisei în aer o curbă neaşteptată, în urma 
căreia m­am prăbuşit drept în mijlocul patului de aramă al căpitanului West.
Miss West începu să râdă.
— Intraţi, vă rog! Nu vă sfiiţi!
Mă stăpânii cât putui, oricât de înciudat eram, ca să nu­i răspund 
repezit. Tăcui şi mă mulţumii să­mi pun la subţioară mâna care mă durea rău.
Văzui pe steward, care urmărea pe covor, fără să le poată apuca, Biblia 
căpitanului West şi nişte note de muzică ale fiicei sale.
Nu pot tăgădui că, trântit pe pântece în pat, aveam o mutră tare zăpăcită;
cum şi stewardul, de­a buşilea pe covor, era tot atât de caraghios, Miss West 
încpu să râdă cu hohote.
Şi, în loc să fiu supărat pe ea că­şi bate pe faţă joc de mine, îmi dădui 
deodată seama că mă năpădeşte un alt simţământ.
În aceste jocuri ale vijeliei, era între ea şi mine o apropiere atât de tragică,
dar şi caraghioasă totodată, încât încetam sa mai fim străini unul faţă de altul.
Zarurile erau aruncate. Aveam înainte­mi o femeie. O femeie pe c; ţre 
doream s­o strâng în braţe.
Oare şi Miss West simţi aceeaşi pornire nelămurită şi mută, care­mi 
străbătu creierii şi carnea?
Oricum însă, îşi înfrână râsul şi mă dumirii încet, ca şi cum am fi fost 
aşezaţi unul în faţa celuilalt într­un salon:
— Venisem aici cu stewardul, ca să­mi dau seama de pagubele pricinuite 
de furtună în cabina tatei, fiincă el nu s­a culcat deloc.
— Auzisem din cabina mea cum dansează mobilele şi bibelourile.
— Şi deodată v­aţi năpustit dvs. Dar ce vi s­a întâmplat? V­aţi rănit 
cumva?
Privindu­mi mâna, îi răspunsei:
— Mi­am stâlcit puţin degetele.
— Sărman prieten! Îşi rosti ea compătimirea. Da, recunosc, ultima 
zdruncinătură a fost foarte puternică şi ea v­a pricinuit tot necazul.
— Aveam de gând, reluai, să ajung pe dunetă, nu să dărâm uşa şi nici nu
mă prăbuşesc pe patul tatălui dvs.
— Nici nu mă îndoiesc măcar!
O nouă serie de clătinături ne zgâlţâi şi fu rândul stewardului de a se 
rostogoli ca un clown, strângând la piept lucrurile adunate.
Folosii o clipă prielnică şi dispărui, ajungând la scara aceea năbădăioasă
care, în urma plecării înainte a corăbiei, te făcea să cobori în loc să urci. 
Ajunsei totuşi teafăr la prima, sau dacă vreţi ultima treaptă, gândindu­mă la 
Miss West, al cărei chip fermecător şi desfătător îl aveam în faţa ochilor.
Când ajunsei la capătul scării, „Elseneura” îşi recăpătă poziţia firească şi 
mă găsii la acelaşi nivel cu duneta.
Căpitanul West. În mantaua lui care strălucea în mii de picături de apă, 
cu pălăria lui impermeabilă mare şi neagră, asemănătoare căştii vreunui erou 
legendar şi cu picioarele vârâte încă în cizmele lui marine, era lungit pe 
jumătate pe canapeaua din camera hărţilor şi­şi ţinea picioarele pe peretele 
cabinei. El îmi surâse prietenos.
Mi se păru iarăşi obosit şi îmbătrânit. Trandafirul din obraji pierise. 
Acum avea obrajii mai palizi şi mai străvezii ca oricând; dar ei rămâneau 
limpezi şi senini.
Pretutindeni pe corabie era apă. „Elseneura” se zbătea în tumultul acela 
spumos, urmărit necontenit de valuri enorme, care se întindeau şi se spărgeau 
fără răgaz.
Aerul era ca o ceaţă de stropi de apă, care ne şfichiuiau şi ne înţepau 
obrajii, cum ar fi făcut­o mii de ace.
La cârmă, sub un adăpost boltit în formă de gheretă, care­i ocrotea prost,
rămaseră doi inşi acoperiţi cu câte o manta, de pe care curgea apa şiroaie.
Le dădui „bună­ziua” şi mă apropiai de ei.
Unul dintre ei era Tom Spink, bătrânul englez căruia i se putea 
încredinţa un asemenea post, cu toată vârsta lui. Celălalt era Billy Quigley, 
care făcea parte dintr­un „trio” vesel şi foarte unit, alcătuit, în afară de el, de 
Frantz Fitzgibbon şi Richard Giller.
De fapt, nu erau marinari adevăraţi şi Mr. Mellaire îi socotea, în glumă, 
drept nişte „zidari care şi­au greşit cariera”.
Dar cei trei ştiuseră să se lupte, când a trebuit, cu ceata de ticăloşi care­
şi avea „sediul” în partea de dinainte a corăbiei şi cu care refuzaseră cu 
înverşunare să se înhăiteze. Astfel, fiind uniţi şi dârzi, ei izbutiseră să­şi apere 
şi să­şi facă respectată libertatea.
Învelit în halatul meu ud, pe care vântul mi­l lipea mereu cu zgomot de 
trup, văzui că puntea „Elseneurei” fusese înecată în întregime. Mr. Pike şi vreo 
şase inşi se bălăceau în vârtejurile în care se vârâseră, până la genunchi.
Apoi, se produse o nouă clătinătură a corăbiei, puntea se înclină şi toată
apa se prăbuşi în cascade prin găurile de scurgere.
Singurele pânze întinse erau cele trei puse pe catargurile de cafas. Nu se 
zărea niciuna din pânzele mici.
Nu văzusem niciodată vreo corabie, care să ţină în bătaia vântului o 
suprafaţă atât de mică. Cele trei bucăţi subţiri de pânză, întinse de uragan cu o
străşnicie de fier, erau de ajuna şi o minau cu o iuţeală nebunească.
Înţelesei atunci pricina, pentru care căpitanul West se hotărâse să fugă
dinaintea vântului „pampero”. El avusese de ales între a se resemna, sau a lăsa
vasul să se scufunde.
După ce se scurse apa, descoperii pe dulgher şi cele două ajutoare 
îndeletnicindu­se cu astuparea găurilor produse mai peste tot pe punte şi cu 
fixarea unor grinzi noi, în locul celor care fuseseră frânte.
Văzui pe de altă parte pe Mr. Pike, srăduindu­se împreună cu câţiva 
oameni din echipaj să prindă o grămadă de scânduri sfărâmate şi de oţel 
strâmbat, care se întindea pe o lungime de vreo sută de picioare.
Numai când mă uitai cu atenţie, îmi dădui seama că era vorba de puntea 
lungă de oţel, care se rupsese.
Privind această luptă spinoasă a lui Mr. Pike şi a piticilor săi cu acest 
berbec mişcător care, după frământările corăbiei, se arunca şi lovea când într­o
parte, când într­alta, nu mă puteam opri de a­mi aduce aminte de uimitoarea 
descriere a lui Hugo, cu privire la sforţările unui marinar ce încearcă să pună
iar mâna pe un tun, căruia i s­au rupt odgoanele în timpul unei furtuni.
Marea, cum am mai spus, înăspreşte inima omului. Începeam să simt cât
e de adevărat lucrul acesta.
Tot atât de nepăsător ca şi când, citind un roman, aş fi răsfoit foile cărţii 
pentru a urmări drama pe care o istorisea stăteam acum pe dunetă, în halatul 
meu prefăcut în burete şi priveam cu multă curiozitate, dar fără vreo grijă, pe 
oamenii care luptau sub mine, cu preţul propriei lor vieţi.
Ei nu însemnau nimic.
În sfârşit, Mr. Pike izbuti să prindă epava punţii de oţel, cu ajutorul unui 
odgon subţire, pe care­i fixă bine şi începu să­l lege de catargul de dinapoi.
Tocmai în clipa aceea, un munte verzui de apă se ridică pe mare, gata să
se năpustească pe puntea „Elseneurei”.
Toţi oamenii din echipa de serviciu dădură în acelaşi timp drumul punţii 
şi fugiră pe unde putură, spre a se adăposti.
Mr. Pike nu se clinti. El privi rece şi curajos puhoiul ce înainta, 
primindu­l în întregime.
Şi se ivi puţin după aceea, ţinând de capătul funiei, legată la vreme de 
piciorul catargului, puntea vagaboandă devenită acum captivă.
Oamenii apărură iar unul câte unul.
Întâi veni Faunul, surd ca o cizmă, care se apucă să dea o mână de 
ajutor lui Mr. Pike.
El fu urmat curând de Tony, grecul chinuit de ideea sinuciderii, apoi de 
Shorty. Nancy încheia alaiul, cu obişnuitul lui aer deznădăjduit, de om care 
aşteaptă să fie spânzurat.
În timp ce prăpădiţii aceştia se osteneau să lege mai temeinic epava şi s­o
înţepenească, se abătu asupră­le un nou puhoi de apă.
De data aceasta, niciunul dintre ei, viteaz sau fricos, n­a mai avut când 
să­şi caute un loc de scăpare. Pe suprafaţa spumoasă şi bubuitoare care 
acoperea din nou puntea corăbiei, se iveau ici şi colo câte un braţ, un cap, un 
spate, odată cu scânduri rupte şi bucăţi răsucite de oţel, care dovedeau că
epava punţii de oţel suferise iarăşi.
Ce se întâmplase cu Mr. Pike? Mărturisesc sincer că e singurul, a cărui 
soartă mă îngrijoră timp de câteva minute. Făcea parte din aceeaşi lume cu 
mine. Luam zilnic masa cu el. Ceilalţi… Ei bine, nu, hotărât, ceilalţi nu mă
interesau!
Sutele de tone de apă sărată din Atlanticul de sud, cu care fusesem 
dăruiţi, începuseră să se scurgă.
Dar nimeni nu izbutise încă să se ridice iar în picioare, când zării 
apărând pe Mr. Pike, acest moşneag uriaş, târând după el doi inşi leşinaţi: 
Faunul şi Nancy.
De data aceasta, îmi tresări inima în faţa acestui omorâtor şi îmblânzitor 
de sclavi, care­şi punea viaţa în. Primejdie, înfruntând aceleaşi încercări ca şi 
viermii pe care îi comanda şi scăpă de la moarte pe doi dintre ei.
Aproape că plângeam, atât de mişcat eram! Cu o înfiorare de trufie, caremi
străbătea şira spinării şi ajungea până la creier, mă simţeam nespus de 
mândru că fac parte, cu pielea mea albă şi ochii mei albaştri, din aceeaşi rasă
cu bărbatul acesta viteaz.
În ce priveşte pe fiinţele slabe şi căzute pe care le comanda el, în ce 
priveşte pe cei cu pielea oacheşă, corciturile, cei cu sânge amestecat, 
lepădăturile şi drojdia societăţii, sortite să slujească veşnic, adică pe cei care 
Miss West, tatăl ei şi cu mine îi stăpâneam împreună cu el, simţeam din ce în 
ce mai mult că puteam fi necruţător faţă de toată omenirea aceasta inferioară.
De mii de generaţii şi de sute de secole, oamenii aceştia fuseseră aduşi pe
lume, nu­i aşa, Doamne? Ca să­i călcăm pe grumaz şi să­i silim să muncească
pentru noi.
„Elseneura” începu iarăşi să se zbată şi alte tone de apă se revărsară pe 
punte, târând cu ele de­a valma bucăţi de lemn şi oţel.
Şi din nou se ivi în puhoiul înspumat uimitorul uriaş blond, Mr. Pike, 
târând după el două fiinţe leşinate pe care le puse la loc sigur, alături de 
dulgher, lângă balustrada din jurul catargului mare. Apoi, secundul se înapoie 
să­i ajute lui Larry să scape, fiindcă acesta se clătina pe picioarele lui 
neputincioase şi dădea îndărăt cu doi paşi, dacă înainta cu unul.
Veni apoi rândul grecului, care se târa de­a buşilea şi care ajunse până
aproape de balustradă, cu totul istovit dar fără să mai dea semne că se mai 
gândeşte la sinucidere. Însă în ciuda sforţărilor pe care le făcea, nu izbutea să
se agaţe de balustradă. Atunci, apucându­l zdravăn de ceafă prin manta, Mr. 
Pike îl ridică prin aer cu o singură mână şi­l aruncă în braţele dulgherului.
Urmă Shorty, cu obrazul însângerat, cu un braţ care­i atârna ţeapăn şi 
fără cizmele de mare pe care i le smulseseră valurile. Mr. Pike îl culese ca şi pe 
ceilalţi şi se întoarse încă o dată din drum, spre a se îngriji de Henry, 
începătorul. Pe acesta­l văzusem cu totul nemişcat, plutind pe apă ca un 
înecat, afundându­se şi dispărând, spre a se ivi iar după câteva clipe şi a fi în 
sfârşit aruncat pe dunetă.
Intrat în apă până la umeri, după ce fusese trântit în două rânduri în 
genunchi şi acoperit de apă, Mr. Pike izbutise să prindă pe Henry şi să­l aducă
în partea din faţă a corăbiei.
După o oră, întâlnii în sufragerie pe Mr. Pike, cu hainele schimbate şi ras
proaspăt, venit să­şi ia gustarea de dimineaţă.
Ce­aş fi putut spune unui asemenea erou, care se arătase vrednic de 
numele acesta? Să­i tămâiez însuşirile şi să­i adresez laude serbede?
Mă mulţumii să­i spun, cu o simplitate convingătoare:
— Dar ştiu că aveţi o cherestea zdravănă, Mr. Pike!
— Eh, la naiba! Îmi răspunse, tot atât de simplu. Am făcut şi eu vreo 
câteva băi, nu tocmai obişnuite.
Asta a fost tot.
O fi ştiut el oare, că eu fusesem în dimineaţa aceea mohorâtă, singurul 
om care­i privea de pe dunetă isprăvile uimitoare?
Isprăvi uimitoare? În mintea lui, îndeplinise pur şi simplu, treaba pentru 
care era plătit. Atât.
Îl întrebai dacă sunt răniţi în urma furiei valurilor.
— Ah! Spuse, au fost câţiva cu julituri din cauza unor izbituri foarte 
puternice, dar fără oase rupte.
„Harry e silit să stea o zi în pat. A fost răsturnat de valuri şi s­a lovit la 
cap. Mi s­a părut că Shorty are un umăr lovit rău”.
„Davis, ascultaţi­mă, a trebuit să fugă din patul de jos al chilioarei lui. 
Un val uriaş s­a năpustit în văgăună şi a inundat­o. Muiat ca o cârpă udă, a 
fost silit să se întoarcă repede la locul de sus, cel pe care­l urâse atâta.” „E 
bună, nu? Când l­am văzut, nu m­am putut stăpâni de a râde cu poftă şi de a­i
ura să­şi reînceapă acrobaţia cât de curând”.
Mr. Pike tăcu o clipă, apoi oftă:
— Simt că îmbătrânesc. Ar trebui să­i sucesc gâtul, fără să mai aştept. 
Dar n­am curaj s­o fac. Îmi pare rău, dar aşa e!
„Nu­i nimic! Cu toate acestea, tot va zbura peste bord înainte să ajungem
noi la ţintă”.
— Mă îndoiesc… îi spusei.
— S­ar putea ca până la urmă să nu­i sucesc gâtul, dar într­un fel sau 
altul tot se va rostogoli în mare, cu un sac de cărbuni la picioare. Un sac greu, 
care nu se va desprinde niciodată. Nu se poate altfel!
„Pun rămăşag cu dvS. Pe o livră de tutun, că aşa se va întâmpla! „
— Ţin rămăşagul!
— S­a făcut! Şi acum, tare aş îmbuca la repezeală orice, că mi­e foame!
CAPITOLUL XXIV.
Spre „Capul anevoios”
De ce să mă ascund? Mă simt din ce în ce mai mult atras de Miss West.
Nu ştiu dacă făptura ei mă vrăjeşte într­adevăr, sau dacă singurătatea în 
care mă aflu mă face să descopăr în ea farmece neobişnuite, pe care nu le­aş fi 
luat în seamă dacă aş fi fost pe uscat.
Ceea ce nu pot tăgădui este că mă uit la ea ca la o femeie pe care o 
doresc tot mai mult, că mă frământă gândul la ea, că adesea mă ascund ca un 
ştrengar, în spatele uşii vreunei cabine, ca s­o văd trecând fără să ştie că sunt 
acolo.
De o sută de ori pe zi, recit în gând încântătoarele versuri ale lui Richard 
de Gallienne: „Dacă soarta m­ar fi făcut femeie, De dimineaţă până seara M­aş
fi privit într­una în oglindă Şi aş fi repetat cuvinte dulci: „Sunt femeie!”
Şi aş fi cântat, zeiţă blondă, Frumuseţea mea”.
Până acum, îmi făurisem despre femei o părere păcătoasă. Multe dintre 
ele, chiar prea multe, fugiră după mine, îndrăgostite de mine… sau de dolarii 
mei.
Dar de data aceasta, sunt îndrăgostit de­a binelea. Mi se spusese că voi 
„păţi” într­o zi ca toată lumea. Nu voiam să cred. Şi la urma urmelor, dacă s­a 
întâmplat, n­are nici un rost să mă mai necăjesc.
Bineînţeles, multă vreme noi n­am fost în cursul acestei călătorii decât 
doi camarazi adevăraţi.
În ce mă priveşte, cel puţin, timpul acesta s­a sfârşit. Pe aceea pe care 
am numit­o până acum Miss West, o voi numi de azi încolo, când voi vorbi de 
ea, Marguerite.
Marguerite… Ce nume drăguţ! Un nume uşor, asemănător aripei unei 
păsări care­şi ia zborul pe valuri. Un nume uşor şi fermecător.
Margurite, aşadar, e în vârstă de douăzeci şi patru de ani. Cum am aflat?
Foarte simplu.
Am întrebat pe Mr. Pike când s­a produs ciocnirea dintre „Dixie” şi barca 
aceea cu vopori, la San­Francisco. M­a lămurit: în 1901.
Marguerite avea pe atunci doisprezece ani. Suntem în 1913, aşa că
socoteala e lesne de făcut. Are douăzeci şi patru de ani. După cum se vede, 
aritmetica e o invenţie minunată.
Binecuvântez neîncetat îndemnul care m­a hotărât să întreprind călătoria
aceasta, care iese cu totul din comun. Cum se va sfârşi, cu echipajul alcătuit 
din smintiţii şi ticăloşii ce se află pe corabie? Aceasta­i întrebarea. Bine sau 
rău, presupunerea e îngăduită.
Deocamdată „Elseneura” înaintează mereu, voiniceşte, împotriva tuturor 
piedicilor, spre Oceanul îngheţat de sud şi vijeliile Capului Horn. Ea târăşte cu 
sine o întreagă dramă plutitoare, o dramă pătată de sânge.
Cât despre mine, eu plutesc mândru, împreună cu stăpânii corăbiei, 
deasupra nenorocirilor şi suferinţelor zilnice, al căror martor sunt. Ele nu mă
ating întru nimic, şi dacă vreau să dăruiesc ochilor o privelişte odihnitoare, nu 
am aproape de mine pe Mărguerite?
Dar să ne reluăm firul povestirii.
Azi e 1 iunie. Au trecut zece zile de la necazurile pricinuite de „pampero”.
Îndată ce vremea a devenit priicioasă, căpitanul West a schimbat iarăşi 
direcţia corăbiei şi, cu vântul în pânze, am izbutit să câştigăm timpul pierdut. 
Ne­am continuat drumul şi ne aflăm acum la înălţimea insulelor Falkland, 
având rând pe rând ceaţă şi ploaie, furtuni şi vreme potolită.
Coasta Argentinei se zdrobeşte spre vest, dincolo de orizont şi azidimineaţă
am atins al cincizecilea grad de latitudine sudică. Aici, de fapt, 
începe pentru marinari trecerea Capului Horn. Ea se sfârşeşte la Pacific, la 
aceeaşi latitudine.
Timpul e frumos şi, deocamdată, „Elseneura” alunecă sub o adiere 
prielnică.
Din zi în zi creşte frigul. Înăuntrul corăbiei, duduie soba bine încălzită
din salonul cel mare şi uşile sunt deschise, ca să se poată răspândi în toate 
cabinele de dindărăt, căldura plăcută şi îmbietoare.
Dar afară frigul e aspru şi muşcător. Când ne plimbăm pe dunetă, sau ne
încumetăm să mergem pe puntea îngustă de oţel, Marguerite şi cu mine ne 
îmbrăcăm cu veşminte groase. Puntea aceea vestită a fost reparată cum s­a 
putut şi aşezată la locul ei.
Am făcut o vizită la coteţ, reparat şi el de dulgher. Bietele păsări sunt 
într­o stare de plâns, fiindcă, apropiindu­ne de iarna straşnică de la Capul 
Horn, unde ele ar fi avut nevoie să aibă toate penele ca să le ţină cald, 
dimpotrivă năpârlesc. Asta din pricină că acum e vară în ţările de unde vin.
Legea anotimpurilor e răsturnată aici, dar ea nu încetează să se facă
totuşi simţită pentru sărmanele păsări.
*
* *
Ieri au început să se facă pregătiri serioase şi prea puţin liniştitoare, în 
vederea trecerii Capului Horn.
Nu numai că au fost cercetate în amănunţime funiile şi vintrelele, de sus 
şi de jos, ale tuturor catargurilor, iar mânuirea şi funcţionarea lor au fost 
simplificate cât mai mult cu putinţă, dar s­au întins „funii de ajutor” de la un 
capăt la celălalt al punţii, la înălţimea umărului, pentru ca oamenii care ar fi 
răsturnaţi de valuri şi ameninţaţi să fie târâţi de ele, să aibe de ce să se agaţe.
În afară de asta, cele două uşi de fier de la babord şi tribord, care duc de 
la cabină spre puntea principală, au fost închise bine, şi astupate cu câlţi. Ele 
nu se vor mai deschide, decât când vom ajunge în Pacific, plutind spre nord.
În timp ce noi ne pregătim astfel, ca să ne luptăm cu „Capul anevoios” 
(acesta e porecla pe care o dau marinarii Capului Horn), unul dintre locurile 
cele mai vijelioase şi mai de temut de pe glob, situaţia de pe bord se întunecă.
Azi­dimineaţă, Petru Marinkowitsch, unul din oamenii echipei lui Mr. 
Mellaire, a fost găsit ucis. I se aplicaseră mai multe lovituri de cuţit şi una 
dintre ele îi tăiase beregata.
Dar care din oamenii echipajului o fi săvârşit crima? Unul sau mai mulţi?
E greu de aflat taina acestei ticăloşii.
Spre amiază, corpul a fost aruncat peste bord, cu obişnuitul sac de 
cărbuni. E un fapt divers acum şi fără însemnătate.
Dar nu se poate tăgădui că spiritele sunt încordate. Fiecare aşteaptă
ceva, fără să ştie ce anume.
În cursul zilei, mi­am îndreptat paşii spre partea din faţă a corabiei şi am
simţit prima dată trădându­le o vrăjmăşie surdă împotriva mea.
Cu toate că nu sunt decât un călător oarecare, fac parte din clasa 
asupritorilor, care domnesc în partea de dindărăt. Nu mi­a făcut nimeni nimic, 
dar mi­am dat seama că oamenii au ceva cu mine, din ura pe care o zăream în 
unele priviri ce­mi erau aruncate, ca şi din aceea ce se ghicea în ochii celor care
dinadins întorceau capul în altă parte.
Numai Mulligan Iacobs şi Charles Davis au fost mai lămuriţi.
— Aţi scăpat bine! Îmi mormăi pe sub nas Mulligan Iacobs. Cobaiul ăla 
de Petro Marinkovitch e bine unde e! S­a lăsat ucis ca un purcel. Viaţa i­a fost 
păcătoasă şi păcătoasă i­a fost şi moartea. Cel puţin nu mai e silit să se 
istovească pe lumea asta.
„Sunt destui pe bord, care trebuie să­i invidieze soarta. Îi aşteaptă
suferinţe şi mai mari”.
— Ce vrei să spui? Îl întrebai.
— Tot ce vreţi să înţelegeţi… Îmi răspunse cu un zâmbet groaznic 
smintitul de Mulligan Iacobs.
Cât despre Charles Davis, spre a cărui celulă de fier îmi aruncă­i privirea 
în treacăt, el izbucni într­o veselie zgomotoasă.
— O poveste „pe cinste” pentru tribunalul din Seattle, nu­i aşa Mr. 
Pathurst? Cazul lui Marinkovitch nu va face decât să dea mai multă greutate 
cazului meu.
„Ha! Ha! Ha! Veţi vedea tărăboiul, când se vor năpusti reporterii asupra 
istoriei ăsteia. „Elseneura„, corabia iadului! Vor avea ce să scrie!”
Îl întrebai dârz:
— De ce­i „Elseneura” o corabie a iadului?
— De ce? Doar aţi văzut cum s­au purtat cu mine! Aţi văzut ce chinuri 
am îndurat!
— Am văzut că eşti un ucigaş şi nu încetez să te socotesc astfel!
— Bine! Curtea va hotărî! Nu veţi avea alt rol, decât acela de a mărturisi 
faptele.
— Voi mărturisi că, dacă aş fi fost în locul secundului, te­aş fi spânzurat 
numaidecât de vârful unei vergi.
Ochii lui Davis scânteiară.
— Înaintea tribunalului, îmi răspunse cu glas răguşit, vă voi aminti 
convorbirea aceasta, după ce veţi depune jurământul. Răbdarea acestui om 
trezea fără voie în mine admiraţie, mărturisesc sincer.
Privii locul acela strâmt, cu pereţii de fier, pe care­l pustiise vântul 
„pampero” şi­l inundase apa. Vopseaua albă care acoperea metalul se cojise şi 
apăruseră pete mari de rugină. Podeaua era de o murdărie respingătoare, 
zăceau pe ea gamela şi farfuria care slujiseră prăpăditului de Davis, cu câtva 
timp înainte. Haine şi rufe ude şi murdare erau trântite unele peste altele. Nu 
mai puţin udă şi tot atât de murdară era bocceaua cu hainele lui de schimb.
Davis se afla în acelaşi pat în care îl omorâse O'Sullivan. De luni de zile 
trăia în cocioaba asta îngrozitoare. Şi va avea de zăcut alte luni aici, dacă va 
vrea să trăiască.
Puterea lui de viaţă, vrednică de a unui animal, mă minuna la culme. În 
acelaşi timp, fiinţa asta mă ştirbea.
Exclamai:
— Ei aş! Tribunalul maritim… Vorbeşti prea mult de el. Eşti cel puţin 
atât de sigur, că o vei duce până la sfârşitul călătoriei?
„S­au făcut rămăşaguri, ştii, în privinţa şanselor pe care le ai, ca să
ajungi sau nu la Seattle.”
Când îmi auzi cuvintele, ciuli urechile şi se ridică, sprijinindu­se într­un 
cot.
— Ha! Ha! Ha! Rânji. Şi dacă v­aş cere precizări, v­aţi încumeta să mi la 
daţi?
— În tot cazul, pot să­ţi spun că eu am pus rămăşag că vei ajunge până
la capătul călătoriei.
— Înţeles. Prin urmare, alţii au pus rămăşag că nu voi ajunge. Ha! Ha! 
Ha!
„Asta­i lovitura ce se pregăteşte. Sunt pe „Elseneura” inşi interesaţi, 
băneşte, să dispară.
În această clipă, stewardul, care venea dispre partea de dinapoia corăbiei,
se opri la rându­i. În faţa uşii chilioarei strâmte şi mârşave şi ascultă
convorbirea, rânjind.
Îndată ce­l zări, Charles Davis reluă:
— Din ce în ce mai bine! Veţi mărturisi toate astea la Seattle, dacă nu 
cumva aţi minţit pe un biet bolnav sau dacă nu veţi minţi chiar în faţa Curţii, 
după ce veţi fi câţiva inşi interesaţi băneşte să dispar! U.
— Ne­am înţeles, răspunsei. Voi mărturisi! Dar vorbind since mă tem că, 
de acum şi până atunci, voi pierde rămăşagul.
— Pierdeţi sigur… interveni stewardul. El îndată mort.
— Prindeţi­vă cu el, Mr. Pathurst! Strigă Davis. Vă dau un sfat bun. Voi 
trăi până ce se va sfârşi călătoria, vă jur. Haide steward, cât pui?
— Cinci dolari, zece dolari, douăzeci dolari., răspunse galbenul dând din 
umeri, ca să arate că nu se sinchiseşte de sumă.
— Foarte bine, steward! Mr. Pathurst ţine prinsoarea. Sunteţi de acord cu
douăzeci de dolari? Adăugă, privindu­mă.
— Dar, de ce, îl întrebai, nu faci tu singur prinsoare cu el?
— Am s­o fac şi pe asta! Vrei, steward? Pun rămăşag, cu tot curajul, pe 
douăzeci de dolari, că nu voi muri.
Stewardul făcu semn cu capul, că nu vrea.
— Atunci, douăzeci de dolari contra zece?! Se înverşună muribundul. Ce 
mai stai la îndoială?
— Dacă tu trăit, eu pierd şi plătesc la tine. Dacă tu murit, eu câştigat: 
dar tu crăpat atunci şi nu plăteşti la mine.
Şi stewardul se duse.
— Foarte frumos, n­am ce spune! Încheie înfuriat Charles Davis. Şi asta 
veţi mărturisi, Mr. Pathurst. Ce mai pradă pentru reporteri!
*
* *
Cercul galbenilor, care se întruneşte mereu în odaia bucătarilor, are 
oarecari bănuieli cu privire la uciderea lui Marinkovitch, dar nu îndrăzneşte să
le dea în vileag.
În afară de clătinări din cap şi de şoapte nedesluşite, n­am putut afla 
nimic nici de la Wada, nici de la steward. Am încercat, să descos pe unul din 
cei doi galbeni care repară pânzele. Dar în loc să mă lămurească, mi s­a plâns 
că mâna lui rănită îl doare cumplit, şi că ar fi mulţumit, dacă ar putea să
găsească un chirurg la Seattle.
Am stăruit. Dar mi­a răspuns că mortul nu era nici japonez, nici chinez, 
aşa că nu­i pasă de cele întâmplate.
Îl întrebai până şi pe Louis, corcitura aceea anglo­chineză, care vorbeşte 
englezeşte cu accentul de la Oxford. Îl întâlnii în drum spre cămară, unde se 
ducea să ia nişte alimente.
El fu ceva mai vorbăreţ, după ce avu grijă să mă încredinţeze că el face 
parte dintr­o rasă deosebită de cea a oamenilor din echipaj.
— Astfel că, mă lămuri, politica noastră cea mai chibzuită constă în 
aceea că­i lăsăm să se descurce între ei. Am discutat chestiunea între noi şi 
soluţia aceasta ni s­a părut bună.
„Altceva nu vă pot spune, Mr. Pathurst, cu desăvârşire nimic.
„Dealtfel, puneţi­vă în locul meu. Am de lucru şi în partea de dinainte şi 
în cea de dindărătul corăbiei şi sunt neîncetat printre marinari. Când mă aflu 
în mijlocul lor, sunt unul dintre atâţia inşi.
„Singurul meu compatriot pe corabia aceasta este stewardul. Wada, 
servitorul dvS. Şi cei doi reparatori de pânze sunt japonezi. Ei sunt, cum să vă
spun, un fel de rude îndepărtate.” „Cu toate acestea, ne­am alăturat strâns, 
pentru a ne apăra împreună drepturile când s­ar ivi prilejul. Şi prima poruncă
a grupului nostru este: tăcerea”.
— Uiţi pe Shorty… spusei, amintindu­mi deodată aprecierea lui Mr. Pike 
cu privire la naţionalitatea sa destul de împestriţată.
— Ah! Noi nu­l socotim ca pe unul dintre ai noştri. Are ceva de 
portughez, ceva de malaiez şi, recunosc, şi ceva de japonez. În totul, însă este o 
fiinţă corcită rău şi degenerată. Apoi, mai e şi netot. De la început l­am 
îndepărtat din cercul nostru.
„Astfel că­mi îngădui să închei, Mr. Pathurst, că ne aflăm prea puţini pe 
bord şi suntem siliţi să păstrăm cea mai strictă neutralitate”.
— Drace! Strigai. Nu prea vezi lucrurile în bine. Cum crezi oare că se vor 
sfârşi?
— Ah! Presupun că e foarte probabil să ajungem la Seattle… În tot cazul, 
un anumit număr dintre noi.
„În cursul îndelungatei mele cariere maritime, n­am văzut niciodată, o 
repet pentru a o suta oară, un asemenea echipaj, un asemenea amestec de 
smintiţi, ticăloşi şi tâmpiţi.
„Vă rog să observaţi că nu numesc pe nimeni, Mr. Pathurst. Altminteri, sar
putea să mă căiesc.
„Aşadar, eu sunt numai Louis, bucătarul. Îmi îndeplinesc corect şi sincer 
slujba şi nu văd nimic. Îmi păzesc pielea. Mi­e destul!
Îi spusei:
— E dreptul tău. Ah! Încă o întrebare. Vei răspunde, dacă socoteşti că se 
cuvine.
„Charles Davis e dintre cei care, după părerea ta, vor ajunge la Seattle?
— Vă mulţumesc pentru bunăvoinţă, Mr. Pathurst.
„Ei bine, nu cred. Stewardul ne­a povestit că aţi pus rămăşag că va 
ajunge. Jocul e primejdios şi miza nu­i sigură.
„Nu peste mult timp vom avea de înfruntat trecerea Capului Horn. Nu­i o 
treabă uşoară, o ştiu din experienţă. Suntem în toiul iernii şi mergem de la est 
spre vest.” „Închisoarea de fier a lui Davis va fi necontenit inundată, săptămâni 
la rând. Va fi mereu apă, acolo. Chiar un om zdravăn s­ar putea înăbuşi într­o 
asemenea văgăună şi şi­ar lăsa acolo viaţa. Ei bine, Davis e bolnav, putred de 
bolnav.” „Ştiinţa doctorilor i­ar putea prelungi viaţa mai mult sau mai puţin, în 
condiţii normale. Dar în grozăvia de furtuni năprasnice, în care vom intra, viaţa
i se va sfârşi repede. Asta­i părerea mea.” „Mr. Pathurst, respectele mele!”
Şi pântecosul Louis îmi făcu o plecăciune mare.
CAPITOLUL XXV.
Semne neplăcute.
În ultimele trei zile, au fost două semne foarte neplăcute.
Mr. Mellaire continuă să alunece pe o pantă primejdioasă. E limpede că
nu poate îndura gândul că se află pe aceeaşi corabie cu omul care a jurat să
răzbune uciderea căpitanului Somers, mai ales când acest om este temutul Mr.
Pike.
Am băgat de seamă, Marguerite şi eu, că al doilea locotenent avea mereu 
ochii umflaţi şi congestionaţi şi obrazul slăbit.
Astăzi, s­a dezvăluit taina.
Wada nu prea iubeşte pe Mr. Mellaire şi azi­dimineaţă, în timp ce­mi 
aducea gustarea, am înţeles numaidecât, din licărirea răutăcioasă care ţâşnea 
din ochii lui oblici, că avea să­mi istorisească lucruri interesante.
Iată, aşadar, ce­am aflat:
De mai multe zile, stewardul şi el se străduiau să găsească soluţia unei 
probleme ciudate. Dintr­o damigeană care conţinea cincisprezece litri de spirt 
denaturat şi era aşezată în camera cea mare de dindărătul corăbiei, lipsea 
regulat câte o cantitate. Cei doi inşi şi­au împărtăşit observaţia şi au hotărât să
lucreze aşa cum ar fi făcut însuşi Sherlock Holmes.
La diferite ore ale zilei, ei măsurară cantităţile de spirt ce dispăreau din 
damigeană. Şi ajunseră astfel la constatarea că scăderile se produceau 
totdeauna după prânz. Însemna, aşadar, că vinovatul nu putea fi decât al 
doilea locotenent sau dulgherul, singurii care mănâncă împreună cu ei în odaia
aceea.
Nu le mai era greu să urmărească faptele până la capăt.
Într­adevăr, de fiecare dată când Mr. Mellaire sosea şi pleca odată cu 
dulgherul, cantitatea de alcool nu scădea deloc. Acelaşi lucru de fapt se 
întâmpla şi când dulgherul pleca ultimul.
Dar dacă Mr. Mellaire mai întârzia la masă, scăderea se producea la 
sigur. Şi încheierea ce se putea trage era tot atât de orbitoare ca soarele. Din 
ziua aceea, stewardul a dus damigeana în cabina lui, pe care o încuie de câte 
ori iese.
Alcoolul denaturat este o otravă înfricoşătoare. Cât de vânjoasă o fi 
constituţia lui Mr. Mellaire, aşa un bărbat de cincizeci de ani, de vreme ce a 
fost în stare să înghită aproape o săptămână o băutură atât de tare? Prin 
urmare, n­are de ce să ne uimească obişnuita înfăţişare a ochilor lui. Dar cum 
nu l­a ucis băutura asta?
Tare aş avea poftă să atrag luarea­aminte a lui Mr, Pike asupra acestei 
descoperiri. Dar şovăii s­o fac, fiindcă dacă află cine este într­adevăr Mr. 
Mellaire, se va săvârşi o crimă, fără îndoială.
În acest timp, continuăm să plutim spre sud, îndepărtându­ne din ce în 
ce mai mult spre vârful atât de neprimitor al continentului american.
Astăzi am. Făcut o linie închipuită, trasă de la strâmtoarea lui Magellan 
la insulele Fankland; iar mâine, dacă nu ne va părăsi vântul, vom recunoaşte 
coasta Ţării de Foc, aproape de intrarea strâmtorii Le Maire, prin care se 
gândeşte căpitanul West să treacă.
*
* *
A doua întâmplare de care vorbeam adineauri s­a produs în noaptea din 
urmă.
Mr. Pike nu e prea vorbăreţ şi nu spune tot ce ştie. Dar deschide ochii în 
patru şi nu se sperie de jocul primejdios, în care este de datoria lui să intre.
De la uciderea lui Marinkovitch, m­am putut încredinţa în mai multe 
rânduri, în cursul plimbărilor mele târzii, pe puntea îngustă aeriană, că Mr. 
Pike nu se încumetă niciodată să meargă pe puntea principală, după căderea 
nopţii.
Într­o seară, aşadar, eram pe puntea de oţel şi mă duceam spre coteţ, în 
„serviciul comandat”. Fusesem însărcinat de Marguerite să văd dacă stewardul 
îi îndeplinise bine toate poruncile, dacă muşamaua pentru ferirea florilor de frig
era pusă la locul ei, dacă ventilaţia era bună şi dacă soba cu gaz ardea bine.
Constatând că stewardul îşi îndeplinise datoria fără greşeală, ca de 
obicei, mă pregăteam să mă înapoiez spre partea de dindărăt a corăbiei, când 
îmi fu atrasă atenţia de ţipetele stranii ale unei cete de pinguini care zburau 
deasupra valurilor, ţipete în care se amestecau şi răsuflarea greoaie, ceva mai 
îndepărtată dar lesne de recunoscut, a unei balene.
Era o noapte înstelată şi fără lună şi, sub vântul Ţării de foc, „Elseneura”
alerga fără greutate cu opt noduri pe apele liniştite.
Mă oprii în umbra unei luntre.
De acolo, zării pe Mr. Pike stând în picioare pe acoperişul locuinţelor 
echipajului. Nu se mişca şi părea că ascultă.
Deasupra noastră, pe puntea principală, se auzeau iarăşi o sumedenie de
şoapte, printre care putui să deosebesc glasurile lui Kid Twist, Nosey Murpy şi 
Bert Rhine, cei trei tovarăşi de rele.
Steve Roberts era cu ei, cu toate că nu făcea parte din banda lor; de 
asemeni, Mr. Mellaire. Aşadar, era ceva necurat la mijloc.
Curios să ştiu ce avea să urmeze, cu alte cuvinte ce dramă se punea la 
cale cu atâta chibzuială, nu mă clintii şi rămăsei pitit în umbra luntrei.
Trecură cinci minute. Apoi zece. Ticăloşii continuau să vorbească în 
şoaptă. La rându­le, pinguinii ţipau asurzitor, iar balena se apropiase de noi. 
Ea atinse chiar atât de aproape „Elseneura”, încât apa sărată pe care o 
împroşca ajunse până la mine. Enormul cetaceu ar fi putut fi lovit lesne cu o 
piatră.
Mr. Pike, care nu se vedea bine din pricina întunericului, auzii zgomotul 
apei zvârlite de balenă şi întoarse capul spre mine. Dar nu mă zării şi începu să
asculte iar murmurele acelea tainice.
Pe unul din colţurile locuinţelor echipajului fu aşezată o scară, iar pe 
scară se căţăra cineva încet. Era Mulligan Iacobs.
Apariţia lui se datora întâmplării? Sau era trimis de ceilalţi, ca iscoadă! 
Nu ştiu.
Aflai însă pe neaşteptate de ivirea lui, auzind răcnetul lui Mr. Pike.
— Ce dracu face acolo?
În acelaşi timp, întrevăzui în întuneric silueta cenuşie a lui Mulligan 
Iacobs, înălţându­se înaintea secundului.
— Ce fac…?! Ce vă pasă?! Răspunse noul sosit, pe un ton duşmănos.
Dedesubt, glasurile amuţiseră. Pesemne că toţi ticăloşii ciuliseră urechile 
şi­şi încordaseră atenţia.
— Ah! Mulligan Iacobs ăsta!… Un tip făcut anume ca să zăpăcească pe 
psihologi şi să tăgăduiască toate concluziile lucrărilor lor. Ei nu se urnea din 
loc, făptura şubredă cu şira spinării răsucită singur şi fără teamă în faţa 
secundului.
Mr. Pike revărsă asupră­i un potop de ameninţări înspăimântătoare şi de 
înjurături, pe care nu mă încumet să le reproduc.
Şi­l întrebă din nou: ce caută şi ce face acolo?
— Mi­am uitat a… aici… tutunul, când am fost., să înfăşor odgoanele, 
spuse Mulligan, de parcă împroşca venin.
— Şterge­o numaidecât! Urlă Mr. Pike, sau te zvârl jos cu tutun cu tot!
În loc să se dea îndărăt, Mulligan Iacobs făcu un pas înainte şi­i zării 
umbra care, datorită clătinării corăbiei, se legăna sub nasul secundului. Mr. 
Pike se înăbuşea de o furie cumplită. Nu putu să rostească decât atât:
— Iacobs!… Pentru numele lui Dumnezeu… Ia seama!
— Eşti o bestie bătrână! Răspunse obraznic stârpitura.
Mr. Pike îl apucă de guler şi­l ridică, zgâlţâindu­l.
— Vrei să cobori de bunăvoie?… Sau vrei mai bine să te duci de­a dura?
— Întâi să­mi vorbeşti cuviincios… Şi apoi să­mi dai drumul!
Secundul scutură din nou pe beteag şi zbieră.
— Cobori? Da sau nu?
— Eşti o brută!
— Nu repeta!
— O brută! O brută! O brută bătrână! Spuse gâfâind Mulligan Iacobs.
Şi fu zvârlit.
El zbură în noapte ca o ghiulea, repetând mereu, ca o maşinărie învârtită
din nou:
— Brută! Brută! Brută bătrână!
Apoi, se prăbuşi printre cei care conspirau jos. Unul dintre ei se pomeni 
cu el pe cap, ceea ce amorţi căderea lui Mulligan Iacobs şi­l feri să­şi 
zdrobească oasele pe podeaua punţii.
Se auziră barecare mişcări şi mormăituri.
Mr. Pike merse câţiva paşi, scrâşnind din dinţi; apoi, se opri, îşi puse 
coatele pe parapetul punţii de oţel, îşi sprijini capul pe mâini şi murmură:
— Unde vom ajunge, Dumnezeule mare? Unde vom ajunge?
CAPITOLUL XXVI.
Capătul lumii.
Zilele devin din ce în ce mai posomorâte, soarele îşi micşorează căldura 
şi, la fiecare amiază, cu prilejul trecerii sale spre meridian, coboară mereu mai 
jos în cercul Nordului. Toate stelele cu care ne obişnuisem au dispărut de 
multă vreme şi s­ar părea că soarele vrea să le urmeze.
Lumea pământească.
— Singura cel puţin, pe care o cunosc – a pierit şi ea, spre Nord.
Acest ocean trist şi singuratic, cenuşiu şi friguros, pare sfârşitul 
Universului, prăpastia fioroasă în care dispare totul. Şi cu cât se urâţeşte 
vremea, cu cât se face mai rece, cu atât mai puternic ţipă în noapte pinguinii, 
cu atât mai mult se bălăcesc printre valuri marile cetacee, plescăind îngrozitor.
Fără răgaz, albatroşii mari şi cenuşii, care par îmbătrâniţi în lupta lor 
necontenită împotriva vijeliilor Capului Horn, se rotesc în aer.
— Pământ! A strigat ieri­dimineaţă santinela de pe catarg.
M­am înfiorat când am văzut pământul, primul pe care­l atingeam de 
aproape de la plecarea noastră din Baltimore… acum câteva secole.
Pe firmament nu era nici o rază de soare. În locul ei, o pâclă umedă şi 
rece, însoţită de un vânt aspru care pătrundea în haine.
Pe dunetă, termometrul arăta două grade sub zero. Din când în când, 
mici rafale de zăpadă ne biciuiau obrajii.
Tot pământul pe care­l putem vedea era acoperit de zăpadă. Un lanţ lung 
şi alb de piscuri joase ieşeau la suprafaţa oceanului. Nu se vedea nici un semn 
de viaţă. Era un pământ abrupt, sălbatic şi pustiu, părăsit.
Pe la ora unsprezece, atinserăm intrarea strâmtorii Le Maire.
Rafalele de zăpadă încetară, vântul reîncepu să bată mai regulat şi fluxul 
se statornici în direcţia spre care mergeam noi.
Având semnele acestea prielnice, căpitanul West nu şovăi. Dădu lui Mr. 
Pike ordine repezi. Omul de la cârmă schimbă drumul şi cele două echipe de 
serviciu, trăgând de scripete, desfăşurară pânzele mici şi mari din vârful 
catargurilor.
„Elseneura” se avântă spre intrarea strâmtă, cu ajutorul vântului şi cu 
toate pânzele întinse.
Căpitanul West îşi dădea seama de primejdiile care îl ameninţau, 
înfruntând acest înspăimântător cimitir al corăbiilor; cu toate acestea, vroia să­
şi încerce norocul.
Sub această dublă îmboldire a curentului şi a vântului, priveam 
înşirându­se într­o iuţeală ameţitoare de o parte capurile stâncoase ale Ţării de 
Foc, iar de alta coasta ciopârţită a Insulei Statelor.
Deodată, căpitanul West şterse maşinaliceşte sticlele, duse binoclul la 
ochi şi­l îndreptă spre un fel de fiord, foarte sălbatic, deschis între două ziduri 
de stânci negre, pe care nici zăpada nu se putuse agăţa. Luai şi eu binoclul şi 
privii la rându­mi.
Mă străbătu un fior, mărturisesc, atunci când văzui ieşind din apă
catargurile unei corăbii, care trebuie să fi fost tot atât de mare ca a noastră şi al
cărei naufragiu nu părea să se fi întâmplat demult.
— Fără îndoială, observă Mr. Pike, e unul din vapoarele acelea germane 
care fac numai transporturi de nitrat.
Căpitanul West întări aceste cuvinte printr­un semn de aprobare şi 
continuă să se uite la epavă, spunând:
— Pare părăsită cu desăvârşire. Cu toate acestea, Mr. Pike, trimiteţi pe 
catarguri pe cineva cu ochi buni şi cercetaţi şi dvS. Înşivă.
„Poate că sunt pe uscat oarecare supravieţuitori, care încearcă să facă
semne”.
Dar nu se văzu nimic şi ne urmarăm drumul.
Mr. Pike era încântat de norocul nostru. Măsura puntea în lung şi în lat, 
frecându­şi mereu mâinile de bucurie şi râzând de unul singur.
Mă lămurii că nu mai atinsese strâmtoarea Le Maire de prin 1888 şi 
adăugă că­şi aminteşte de unii căpitani care, nici măcar o dată în cursul a vreo 
patruzeci de înconjururi făcute pe la Capul Horn, nu putuseră folosi drumul 
acela, cel mai scurt. Trecerea obişnuită este, dincolo de Insulele Statelor, mult 
mai jos, spre sud şi est.
Ei bine, în ceea ce priveşte acest capăt al lumii, „Capul Horn”, 
„Instrucţiunile nautice” sunt răspicate: „Milă cu milă şi, dacă trebuie, metru cu 
metru, îndreptaţi­vă cât de grabnic puteţi spre vest! „
La începutul pupă­amiezii, ieşirăm din strâmtoare şi curentul ne părăsi. 
Dar, mereu în bătaia vântului Ţării de Foc, continuarăm să alunecăm regulat, 
de­a lungul continentului, cu opt noduri pe oră.
Mr. Pike nu­şi mai putea stăpâni bucuria. Niciodată nu­l văzusem încă
atât de vorbăreţ.
— Bătrâna mea „Elseneura”, vorbi el către sine însuşi, duci pe partea de 
dinainte o putreziciune îngrozitoare. Dar Dumnezeu veghează asupră­ţi pentru 
ceea ce duci pe partea din urmă!
Fără să se poată smulge de pe dunetă, îşi trosnea degetele şi­şi freca 
mâinile, cântând încet fragmente din Liturghia de Crăciun.
Şi­şi repeta de o mie de ori:
— Numai să nu sufle prea tare vântul! Asta­i totul!
„Mâine dimineaţă, dacă nu se iveşte vreo piedică, vom fi trecut de „Capul 
anevoios„ şi, cu iuţeala cu care mergem, îl vom fi lăsat cu douăsprezece sau 
cincisprezece mile în urmă. Măreaţă ispravă!” „Niciodată în viaţa mea nu mi­a 
fost dată fericirea asta!”
În unele clipe se răzgândea, scădea vocea şi părea că mormăie o 
rugăciune:
— Vântul, da, el e totul!… Numai dacă ar ţine aşa cum suflă acum… încă
puţin…
Mr. Mellaire era cu totul de altă părere.
— E cu neputinţă de crezut că vom trece în chipul acesta! Spuse. Nu s­a 
întâmplat încă niciodată aşa ceva.
„Aşteptaţi puţin… Se apropie furtuna. Ea se ridică totdeauna dinspre 
nord­vest, ca un fum”.
— Atunci, întrebai, o corabie nu poate izbuti, după părerea dvs., să
atingă Capul Horn dintr­o dată?
— Sunt prea mulţi sorţi potrivnici, îmi răspunse şi prea puternici!
„Vreţi să punem rămăşag? În lipsă de altceva, ne vom distra…” „Mă
prind, deci, pe o livră de tutun, că de acum în douăzeci şi patru de ore vom 
merge încet de tot, având numai câteva pânze întinse”.
„Şi aş pune tot atât de bucuros rămăşag zece livre contra cinci, că nu 
vom fi în vestul Capului Horn, înainte de a se fi scurs o săptămână”.
„Cât despre întreaga trecătoare, care se întinde după cum ştiţi de la a 
cincizecea paralelă din Atlantic la a cincizecea din Pacific, ei bine! Mă prind pe 
douăzeci de livre contra cinci, că înainte de două săptămâni, cel puţin, n­o vom
fi depăşit!”
— S­a făcut!
Trecând de strâmtoarea Le Maire, după ce lăsase triumfător în urmă
toate primejdiile obişnuite, căpitanul West a coborât iar în salonul cel mare, s­a
lungit în fotoliu, cu picioarele vârâte în papuci şi şi­a reluat cutia cu ţigări.
N­a făcut nici o reflecţie şi ne­a lăsat, pe Marguerite şi pe mine, să
cântăm bucuroşi izbânda repurtată.
Şi azi­dimineaţă, pe o mare liniştită şi cu o adiere mângâietoare, Capul 
Horn ne­a apărut la o distanţă de mai puţin de şase mile spre nord.
Da, el era!
Întâlnind pe Mr. Mellaire, îl întrebai râzând:
— Care­i azi preţul tutunului?
— În urcare, n­aveţi grijă. Mi­aş dori să am o mie de rămăşaguri în felul 
celui pe care l­am făcut cu dvs.
Îmi îndreptai privirea pe mare şi spre cer. După fuga grăbită a spumei 
care clocotea în urma noastră, putui să­mi dau seama de iuţeala cu care 
mergeam şi nu descoperii nimic, în stare să îndreptăţesc neliniştea celui de­al 
doilea locotenent.
Timpul era într­adevăr minunat. Numeroase gâşte sălbatice zburau în 
jurul corăbiei şi stewardul se distra, prinzându­le cu ajutorul unui ac îndoit şi 
prevăzut cu o momeală legată la capătul unei sfori.
Pe dunetă întâlnii pe Mr. Pike. Mă salută cu un mormăit.
Îi spusei într­o doară:
— Ei bine, suntem pe cale să trecem „Capul anevoios”!
Fără să­mi răspundă de­a dreptul, secundul se întoarse şi se uită, cu 
aerul cel mai încruntat pe care i­l văzusem vreodată, spre cenuşiul ce se zărea 
la sud­vest.
Apoi, murmură ceva neînţeles, şi­l rugai să repete.
— Spun că se pregăteşte o vreme afurisită. Nu vedeţi? Clătinai din cap.
— Atunci, pentru ce credeţi că strângem pânzele de sus.
Ridicai ochii.
Oamenii erau căţăraţi pe catarguri. Rândul de sus de pânze era strâns şi 
se începuse strângerea rândului al doilea.
Vântul dinspre nord urmă totuşi să ne împingă încetişor. Chiar prea 
încet, pentru un cunoscător.
— M­aş lăsa spânzurat, îi strigai, dacă se arată un singur semn că se 
apropie vreme rea!
— Duceţi­vă să vă uitaţi la barometru, mormăi Mr. Pike şi vă veţi 
încredinţa singur!
Mă dusei în camera hărţilor şi găsii pe căpitanul West, pregătindu­se să­
şi încalţe cizmele de mare. Până să mă mai uit la barometru, pregătirile 
căpitanului mă şi convinseseră.
Dar şi barometrul întărea prevestirile secundului. De când cu „pampero”,
nu coborâse niciodată atât de mult! L­am privit înspăimântat.
— Programul obişnuit al Capului Horn… îmi spuse căpitanul, zâmbind şi
ridicându­se, înalt şi slab, ca să­şi îmbrace mantaua.
Era tare mulţumit.
Întrebai:
— E încă departe vijelia?
Fără să­mi răspundă, căpitanul West ridică mâna, făcându­mi semn să
ascult.
„Elseneura” înainta anevoie. De afară venea până la noi, ca o bubuitură
surdă, zgomotul pânzelor dezumflate, care plesneau şi se împiedicau de 
catarguri.
Nu trecură nici cinci minute şi „Elseneura” se culcă pe o parte, în timp ce
printre scripete, pânze şi catarguri se înălţau şuierăturile care prevesteau 
uraganul.
— Ăsta­i începutul!… Îmi spuse căpitanul West.
Auzii pe Mr. Pike urlându­şi ordinele şi­mi simţii inima pătrunsă de o 
mare teamă faţă de Capul Horn.
După o oră, aveam numai câteva pânze întinse şi mergeam încet de tot, 
cum îmi prezisese Mr. Mellaire.
Vântul sufla acum dinspre sud­vest şi ne făcea să ne îndepărtăm de 
ţărm.
Faţă de primejdia ce ne ameninţa de a fi aruncaţi pe coastă, căpitanul 
West dădu lui Mr. Pike instrucţiunile trebuincioase pentru schimbarea 
drumului cum făcusem în faţa vântului „pampero”.
De pe dunetă, priveliştea „Elseneurei”, în lupta ei vitejească împotriva 
vijeliei, era măreaţă.
Era uluitor că marea, care acum năpădea în întregime corabia, se putuse
umfla într­un timp atât de scurt.
Cele două echipaje de serviciu se îndeletniceau cu strângerea pânzelor. 
Ca de obicei oamenii se mişcau încet, fără un pic de vlagă. Semănau cu nişte 
vite nesimţitoare.
Mr. Pike şi Mr. Mellaire îi dojeneau şi­i zgâlţâiau neîncetat. Căpitanul 
West privea totul cu un aer nepăsător, cel puţin în aparenţă. Urletele vijeliei 
creşteau din ce în ce. Atmosfera era plumburie. În cabine, lămpile ardeau ca 
noaptea.
Aerul şi apa, totul îngheţase. Stropii mărunţi îngheţau numaidecât pe 
lemn ca şi pe metal, pe pânze ca şi pe funii.
Întâi, corabia nu voi să­şi schimbe drumul. Se înclină din pricina unei 
rafale, fără ca prora să se întoarcă de la îngrozitoare; coastă de fier, spre care 
eram întinşi tot mai mult.
Cu toată dezlănţuirea elementelor naturii, aşteptam clipa în care corabia 
se va hotărî să se supună.
Oamenii lăsaseră capul în piept, vădit îngrijoraţi. Mr. Pike îşi încleştă
pumnii. Liniştit şi semeţ, „Samuraiul” aştepta ca şi noi. Şi înainte­ne, Capul 
Horn făcea la fel, aşteptând rămăşiţele „Elseneurei” şi pe ale noastre.
În sfârşit, prova se îndură să se supună. Unghiul de atac al uraganului 
se schimbă şi corabia se întoarse cu totul, începând să fugă cu o iuţeală
nebună în direcţia opusă drumului pe care trebuia să­l urmăm.
Fuseseră necesare treizeci de minute ca „Elseneura” să schimbe direcţia 
şi înţelesei cum cei mai pricepuţi căpitani pot, fără să săvârşească vreo 
greşeală, să­şi piardă corabia. Fiindcă, dacă „Elseneura” s­ar fi împotrivit până
la sfârşit, am fi fost sfărâmaţi împreună cu ea.
Sub conducerea celor trei şefi eroici şi aproape supraoameni, nişte fiinţe 
păcătoase şi neputincioase izbutiră să înfrângă furia naturii.
Pentru a încetini fuga corăbiei, Mr. Pike se grăbi să poruncească
strângerea unora din pânzele ce rămăseseră la locurile lor. Şi nu obosea, 
cercetând amănunţit fiecare scripete, spre a se încredinţa că totul merge cum 
se cuvine.
Istoviţi, oamenii păreau în unele clipe că nu mai sunt în stare de nimic.
Mr. Mellaire alerga necontenit de la o echipă la alta, străduindu­se să
înzdrăvenească pe slăbănogii care abia se mai ţineau pe picioare şi să le 
îndrume munca.
Mr. Pike, mereu pe dunetă, mârâia, bombănea şi urla în vijelie ocări 
nesfârşite.
Mă apropiai de el şi­l întrebai:
— Nu merge cum aţi vrea?
— Priviţi­i, Dumnezeule! Aşa cum merg lucrurile, mă întreb dacă nu vom 
fi aici şi peste o lună!
Tresării amărât şi strigai:
— Peste o lună?!
— O lună! Îmi răspunse răstit Mr. Pike. Păi asta­i un fleac pentru „Capul 
anevoios*!
„Am rămas odată aici şapte săptămâni fără să pot trece şi am fost silit 
până la urmă să mă întorc de unde am plecat”.
„Adică să urc iar Atlanticul până la Groenlanda şi până la Marea lui 
Baffin, spre a mă strecura în Oceanul îngheţat de Nord prin trecătoarea dinspre
nord­vest şi să înconjur Alaska”.
— Nu se poate! Mă pripii.
— Ba da, Doamne Dumnezeule! Am făcut aproape ocolul Americii. Ce 
vreţi? N­aveam alt mijloc de a ajunge la San Francisco, unde mă duceam15.
„Capul Horn e Capul Horn, n­ai ce­i face!”
Degetele îmi erau amorţite de frig. Mă trecu un fior, când îmi aruncai 
ultima privire spre amărâţii ce se cocoţaseră pe catargurile acoperite de gheaţă.
Coborâi, ca să mă încălzesc, înăuntrul corăbiei. Totul era îmbietor la 
tihnă.
La ora prânzului, masa principală avea oaspeţii obişnuiţi: căpitanul West 
şi Marguerite, Mr. Pike şi cu mine. Tacâmurile şi sticlăria erau la locurile lor.
Stewardul ne servea cu o prefăcută nepăsare, dar observai uneori o 
licărire de îngrijorare în ochii lui, când punea vreo farfurie cu mâncare pe masă
şi că făcea sforţări să nu cadă când „Elseneura” se legăna, se afunda sau se 
apleca furtunos.
Şi mă gândii la fiinţele acelea nenorocite care abia­şi puteau păstra 
echilibrul, afară, pe catargurile îngheţate.
Lămpile aprinse, care se legănau şi săreau, păreau că se află în luptă
neîntreruptă cu întunericul înconjurător, în care­şi dănţuiau lumina, desenând
sub ele umbre mişcătoare.
Enormul cilindru de oţel al catargului din urmă, care străbătea odaia 
dintr­o parte într­alta, pentru a se afunda apoi în pântecele corăbiei, răsuna 
înspăimântător. Sub biciul vijeliei şi şfichiuitul furios al funiilor care îl loveau 
fără răgaz, el suna ca o căldare.
Lemnăria trosnea şi scotea gemete.
În tărăboiul acesta drăcesc, de care se bucura nebuneşte, Miss West 
râdea cu hohote.
Mr. Pike era morocănos. Îl cunoşteam de ajuns, pentru a­mi da seama că
supărarea lui nu era pricinuită de nebuniile înfricoşătoare ale vijeliei, ci de 
neputincioşii care degerau zadarnic pe verge.
În ceea ce mă priveşte, îmi contopisem cu totul sufletul în cel al 
tovarăşilor de drum şi mi se părea că am trăit de mii de ori, prin strămoşii mei 
îndepărtaţi, prăpăduri tot atât de cumplite, ca şi acelea în care se zbătea acum 
„Elseneura”.
CAPITOLUL XXVII.
Sub ochiul albatrosului.
După prânz, m­am dus în cabină.
Ghemuit între perne, citeam o carte. Deodată, văzui pe Miss West ivinduse
în uşa pe care o lăsasem deschisă. Îşi îmbrăcase din nou mantaua şi pălăria 
impermeabilă şi­şi trăsese iar cizmele de mare.
— Aţi fi dispus să vă căţăraţi pe catarguri, Mr. Pathurts? Mă întrebă cu 
şiretenie.
„De când am pornit, nu v­am văzut niciodată încumetându­vă să vă
urcaţi mai sus pe puntea îngustă de oţel, sau de dunetă”.
„Nu suferiţi de ameţeli, nu­i aşa?”
Pusei un semn pe pagina la care mă oprisem, sării repede din pat, bătui 
din palme, în gang ca să chem pe Wada.
— Aşadar, primiţi? Mă întrebă Marguerite cu voce caldă.
— Primesc, răspunsei cu voioşie. Primesc, dacă­mi făgăduiţi că veţi urma
rugămintea mea şi că vă veţi ţine bine.
„Unde vreţi să mergeţi?”
— Aş vrea să ne urcăm la cafasul catargului de dindărăt. E mai lesne. În 
ce priveşte recomandaţia să mă ţin bine, v­aş da acelaşi sfat.
„Am făcut de multe ori isprava aceasta şi nu sunt neliniştită decât de 
dvs.”
— Atunci, e în regulă! Arătaţi­mi drumul, vă rog şi vă jur că nu voi cădea.
— Ah! Făcui alergând, nu vă supăraţi, dar am văzut mulţi călători 
„nemarinari”, căpătând ameţeală în timpul unui asemenea urcuş.
„Cu atât mai mult, cu cât acum cafasul nu era nici o deschizătură prin 
care s­ar putea trece”.
Îi răspunsei, îmbrăcându­mi mantaua pe care mi­o ţinea Wada:
— Vă mărturisesc sincer, că n­am făcut niciodată, ca dvS. Astfel de 
căţărări.
„Şi dacă, aşa cum presupuneţi, mă cam tem, veţi avea prilejul să râdeţi”.
Ea mă privi cu seriozitate.
Văzu că de pe dunetă, priveliştea avea înfăţişarea obişnuită în zvârcolirile
marine: măreaţă şi îngrozitoare, în acelaşi timp. Întregul univers părea că s­a 
dezlănţuit şi se năpusteşte asupra „Elseneurei”, a cărei punte inundată era de 
netrecut.
Era ora două după­amiază şi oamenii aceia neputincioşi din echipaj 
continuau să degere fără de folos pe verge, de care se agăţau cu deznădejde.
Căpitanul West ridică ochii spre ei.
— Niciodată, spuse lui Mr. Pike, nu vor izbuti să adune pânza asta pe 
vergă!
„Puneţi­i să strângă toată pânza şi s­o lege cumsecade!”.
Dacă era ceva în stare să mă îmbărbăteze şi să mă lecuiască de teama de
care­mi pomenise Marguerite, era fără îndoială vederea acestor sărmani 
slăbănogi, cu desăvârşire lipsiţi de curaj.
Cum aş putea eu, unul din „marii boieri” de pe partea din urmă a 
corăbiei, să şovăi o clipă măcar şi să nu mă arăt mai viteaz decât nemernicii 
din partea de dinainte, care îşi aveau culcuşul în cocinile acelea?
Marguerite nu­mi respinsese mâna pe care i­o întinsei, spre a o ajuta să
se caţere pe frânghiile care duceau spre Catarguri. Dar o făcu doar ca să­mi fie 
pe plac, fiindcă aproape numaidecât îşi retrase mâna înmănuşată dintr­a mea, 
ca o adevărată fiică de „Samurai” şi se avântă cu faţa în jos pe funii începând 
să se caţere în sus.
Mă simţii parcă ridicat pe sus de pilda ei şi o urmai aproape fără vrere, 
nedându­mi prea bine seama de primejdiile care mă ameninţau, datorită
nepriceperii mele în asemenea exerciţii. Cum începui să mă avânt, mărturisesc 
sincer, înţelesei că urcuşul meu era anevoios şi încet.
În unele clipe, rafalele mă împleticeau în funii şi mă trânteau ca pe un 
fluture de zid. Atât de puternică era bătaia vântului, încât aş fi putut să­mi dau
drumul mâinilor şi picioarelor, fără să fiu ameninţat de a cădea.
Şi nu uitaţi, vă rog, că o asemenea prăbuşire ar fi însemnat de­a dreptul 
moartea, fie că mi­aş fi sfărâmat coloana vertebrală pe punte, fie că aş fi fost 
azvârlit dincolo de punte, în marea îngheţată.
Începeau să cadă fulgi de zăpadă ce acopereau „Elseneura”, pe care o 
vedeam micşorându­se dedesubtul meu mereu.
Marguerite se căţăra mereu, fără să se oprească. Curând, ajunse pe 
cafasul catargului şi­l înşfăcă. Apoi, avântându­se şi folosindu­se de o 
clătinătură priincioasă a corăbiei, se aşeză în picioare pe mica duşumea 
aeriană. Isprava părea lesne de înfăptuit.
Îmi strânsei bine mâinile pe funii şi, fără să­mi tremure inima şi fără să
mă rog lui D­zeu să mă ocrotească, săvârşii aceeaşi ispravă. Eram pradă unui 
fel de extaz mistic şi m­aş fi încumetat să fac orice. Dacă Marguerite s­ar fi 
avântat în aer, cu braţele întinse, încredinţându­se vijeliei, aş fi urmat­o fără să
stau o clipă pe gânduri.
Când o ajunsei, îi văzui ochii strălucind de mândrie.
— A! Îmi strigă în ureche atingându­mi uşor obrazul, e bine pentru 
început!
Ochii scânteiară printre fulgii de zăpadă. Apoi, se aşeză pe marginea 
platformei, lăsându­şi libere picioarele atârnate în cizmele marine şi legănândule.
Îmi zâmbi şi înţelesei uşor că mă­ndeamnă să mă aşez lângă ea, ceea ce şi 
făcui.
Eram atârnaţi în aer, ca o pereche de păsări de mare. Fulgii de zăpadă
care roiau în jurul nostru, măreau şi mai mult adâncimile deasupra cărora 
stăteam povâmiţi şi în care părea că se pierde „Elseneura”.
Deasupra noastră, catargul de oţel care ne ţinea, părea şi el că se pierde 
între fulgi.
Deodată, se ivi printre fulgii deşi un albastros uriaş. Aripile lui întinse, 
care păreau să aibă vreo şase metri, erau nemişcate. Pasărea se lăsă mânată de
vânt, cu o iuţeală care putea atinge optzeci până la nouăzeci de mile pe oră.
Încă puţin, şi ne­ar fi izbit. Dar îşi dăduse seama de primejdie şi, 
răsucindu­şi corpul sub o rafală, îşi schimbă măreţ direcţia, astfel că izbitura 
fu înlăturată.
Capul şi gâtul albatrosului aveau o învelitoare şi un guleraş de culoare 
albă făcute de fulgii îngheţaţi.
Pasărea aceea uriaşă, bătând din aripi, se roti în jurul nostru şi­i 
văzurăm bine micul ochi strălucitor, care ne privea.
Marguerite îmi strânse mâna cu duioşie.
— Numai pentru atât, şi încă s­ar fi cuvenit să ne urcăm până aici! Îmi 
spuse ea.
În această clipă, „Elseneura” devie puternic şi mă simţii strâns puternic 
de mâna Margueritei, în timp ce din adâncuri nevăzute se ridica până la noi 
zgomotul năprasnic al valurilor spumoase, pe care marele vânt dinspre vest le 
arunca pe punte.
Apoi, tot aşa de neaşteptat cum venise, zăpada vijelioasă încetă să mai 
cadă şi zărirăm numaidecât silueta „Eleseneurei”.
Întrucâtva miraţi, revăzurăm corabia acoperită de apa clocotitoare, cu 
prova care se afunda mereu într­o mare înfuriată şi cu pupa de pe care se 
scurgeau şiroaie; zărirăm şi pe Mr. Mellaire înflăcărându­şi cum putea 
supărătorul său echipaj, în timp ce căpitanul West, clătinându­se uşor pe 
dunetă, urma să dea instrucţiuni lui Mr. Pike.
Acum, puteam vedea totul. Stăpâneam marea cenuşie şi zvăpăiată, ca şi 
puzderia îmbelşugată a valurilor, în timp ce albatrosul acela uriaş se lăsa 
purtat de vânt în jurul nostru, aplecându­se din când în când şi dând câte o 
lovitură de aripi, spre a­şi păstra stăpânirea aerului împotriva furtunii.
Marguerite îşi aţinti privirea în ochii mei, cu o întrebare mută şi 
mişcătoare.
Şi­mi reveni vedenia existenţelor mele anterioare prin strămoşi, mai 
poruncitoare ca până atunci.
Mă apropiai mai mult de tânăra mea prietenă, şi, îndepărtându­i urechea
de gluga mare cu degetele groase ale mănuşii strigai:
— Nimic din toate astea nu­i nou pentru mine. Retrăiesc aici existenţa 
înaintaşilor mei.
„Obrazul mi­e îngheţat, sarea marină îmi înţeapă nările, vântul îmi suflă
în urechi; totul nu­i decât o reamintire, pe care mi­au lăsat­o moştenire vechii 
vikingi, din care mă trag”.
„Eu sunt sămânţa pe care au presărat­o în cursul raitelor de neînchipuit,
făcute atunci când se năpusteau cu corăbiile spre coastele reci ale Angliei, sau 
când, înfruntând şi biruind coloanele lui Hercule, prădau ţărmurile albastre şi 
însorite ale Mediteranei”.
„Sunt urmaşul acestor eroi ai mării, despre ale căror isprăvi ne vorbeşte 
legenda”.
„Şi, mai departe în timp, în epoca gheţarilor, am rătăcit pe mările polare, 
acoperindu­mi umerii cu pieile însângerate ale renilor şi doborând mamutul”.
„În peşterile adânci, mi­am săpat în stâncă amintirea izbânzilor repurtate
şi am supt mamelele lupoaicelor, alături de puii lor, care mă îndepărtau 
muşcându­mă”.
Marguerite începu să zâmbească drăgălaş, în timp ce o nouă rafală de 
zăpadă se repezea asupra noastră, îngheţându­ne obrajii.
După obiceiul ei, „Elseneura” se aplecă atât de tare, de parcă n­ar mai fi 
trebuit să se ridice niciodată, în timp ce, agăţându­ne zdravăn de platformă, 
Marguerite şi cu mine descriseserăm în spaţiu un arc de cerc ameţitor.
Când corabia îşi reluă poziţia firească, Marguerite, zâmbitoare şi 
încântată, trase la rându­i spre sine gluga mea şi­mi strigă la ureche:
— În lucrurile acestea vă pricepeţi mai bine ca mine. Dar ele îmi sună în 
urechi ca o poezie frumoasă.
„Poate că vor fi fost aievea, în timpurile în care, în ţările şi locurile unde 
trăim astăzi, oamenii erau îmbrăcaţi în piei de animale, cântând şi jucând în 
jurul focurilor care goneau gerul şi întunericul.
„Oricum, însă – răspundeţi­mi sincer – orele pe care le trăim acum nu 
preţuiesc mai mult decât toate descrierile cărţilor cu care v­aţi încărcat 
bagajele?
— Aveţi dreptate! Strigai. La naiba toate cărţile şi toată literatura lor 
zadarnică!
Vântul îmi întretăia cuvintele, în timp ce Marguerite zâmbea mereu, 
ţinându­se zdravăn de funii şi legănându­se în gol.
CAPITOLUL XXVIII.
Diavolul pe corabie!
— Care­i preţul tutunului?
Aceasta fu, a doua zi dimineaţa, salutul lui Mr. Mellaire, când mă urcai 
pe dunetă.
După cele şaizeci de ore de cumplită zvârcolire în toatei direcţiile, pe care 
le îndurasem, eram buimăcit şi amorţit, de nu­mi mai simţeam nici oasele, nici 
muşchii.
Vântul se potolise de­a binelea, iar „Elseneura” înainta greoi, după ce 
alergase nebuneşte atâta vreme.
Cele câteva pânze, care putuseră fi aşezate la locurile lor, atârnau de­a 
lungul catargurilor şi se izbeau de ele.
Mr. Mellaire îşi îndreptă degetul arătător spre partea dreaptă a corăbiei şi
putui deosebi o fâşie subţire şi îngheţată de pământ, cu nişte munţi albi şi 
retezaţi.
— Insula Statelor! Îmi spuse. Iată marginea ei răsăriteană.
Cu alte cuvinte, eram exact în situaţia unei corăbii care înconjurase 
această insulă, înainte de a se îndrepta spre Capul Horn. Şi cu toate acestea, 
erau patru zile de când atinsesem strâmtoarea Le Maire şi de când trecusem 
de­a curmezişul Capului. Ba, îl şi depăşisem cu câteva mile!
Trebuia s­o luăm de la început! Şi asta, după ce dădusem atâta înapoi de
la punctul nostru de plecare.
În cursul îngrozitoarei furtuni pe care o îndurasem, locuinţele echipajului
fuseseră inundate cu desăvârşire, în două rânduri. Mai bine zis, tot ce era 
acolo: îmbrăcăminte, cearşafuri, plăpumi, fusese muiat şi îngheţat, urmând să
rămână în starea aceasta până când vom fi trecut de „Capul anevoios” şi vom fi 
ajuns în latitudini mai temperate.
Acelaşi lucru s­a întâmplat şi în partea centrală a corăbiei.
Am aruncat o privire în cocioaba lui Charles Davis. Înspăimântătoare 
privelişte!
Din patul de sus în care era trântit, el începu să rânjească şi, clătinându­
şi capul ca o maimuţă, îmi azvârli:
— Ha! Ha! Ce fericit o fi O'Sullivan, că s­a cărăbănit de aici într­o lume 
mai bună!
„Dacă mai era pe aici, ştiţi foarte bine că s­ar fi înecat în patul de jos în 
care zăcea!”.
„Vă dau cuvântul că am fost silit să înot, ca să ajung aici sus. Şi apa 
sărată face mult rău rănilor mele deschise”.
„E o cruzime fără pereche de a osândi o făptură omenească să zacă întrun
asemenea culcuş, în timpul traversării Capului Horn. Uitaţi­vă puţin la 
gheaţa de pe podea. Aici, temperatura este sub zero grade”.
„Cearşaful şi plapuma îmi sunt ude. Şi eu sunt doar un biet bolnav, 
lucru de care poate să­şi dea oricine seama, aşa cum mi se vede şi nasul în 
mijlocul obrazului”.
— Negreşit că te plâng! Îi răspunsei. Dar, cu toată sinceritatea, în situaţia
aceasta e şi vina ta!
— Ei vina mea?! Glumi. Dar să nu credeţi că pentru asta sunt un om 
sfârşit!
„Dimpotrivă, regimul ăsta prieşte. M­am îngrăşat. Şi nimic altceva nu mă
împiedică să mor decât gândul la procesul ce se va desfăşura înaintea 
tribunalului din Seattle”.
„Dacă mă credeţi primiţi rămăşagul cu stewardul. Nu puteţi pierde. Vă
dau un sfat sigur, fiindcă nu sunteţi un om rău şi v­aţi purtat totdeauna 
frumos cu mine”.
— Îţi mulţumesc. Dar ia spune­mi, cum te­ai încumetat să faci o 
asemenea călătorie în starea în care te afli?
— Starea în care eram?… Care stare?… Răspunse Charles Davis cu un 
aer nevinovat. Când ne­am îmbarcat, n­aveam nimic şi nu sufeream de nimic. 
Altfel, nu m­aş fi îmbarcat!
„Boala mi­a venit pe urmă. M­aţi văzut, cred, cocoţat pe catarguri, când 
nu eram vârât în apă până la gât. Jos, în fundul corăbiei, am muncit la 
cărbuni. E un meşteşug aspru, de care un bolnav n­ar fi fost în stare”.
„Şi nu uitaţi, Mr. Pathurst, că despre toate astea veţi avea să depuneţi 
mărturie. Mi­am făcut cu prisosinţă datoria”.
Îi întorsei spatele şi mă îndepărtai, în timp ce el striga:
— Dacă într­adevăr credeţi că am să crăp, puneţi rămăşag cu mine că nu
va fi aşa, vreţi? Da, am spus, bine, prindeţi­vă cu mine însumi…!
*
* *
Ca urmare a istovirii la care este supus echipajul, a cărui sănătate se 
îmbunătăţise, începe să slăbească iar. Obrajii oamenilor sunt iar traşi şi crăpaţi
de ger. Sub mantalele de muşama pe care curg şiroaie de apă, îmbrăcămintea e
un fel de burete, pe care căldura corpului se sileşte să­l usuce.
Ceea ce e ciudat, silueta oamenilor, pare să se fi lărgit, ca şi cum ei s­ar fi
îngrăşat. Dar această închipuită schimbare se datorează adaosului de haine pe 
care­l poartă la ei.
De fapt, fiecare om se umflă sub manta cu două flanele, două veste şi 
două sau trei pardesiuri. Şi picioarele lor par uriaşe, fiindcă ei şi­au înfăşurat 
în jurul cizmelor mari fâşii de pânză de sac. Văzându­i legănându­se pe punte, 
te­ai putea crede în faţa unei cete de elefanţi.
La urma urmelor, n­am de ce cârti în privinţa asta. Din, curiozitate, am 
pus pe Wada să­mi cântărească îmbrăcămintea şi încălţămintea. Fără manta şi
cizme, echipamentul meu are o greutate de optsprezece livre. Şi când bate 
vântul nu mi­e prea cald.
Cum pot oare marinarii, după ce au îndurat suferinţele pricinuite de 
trecerea Capului Horn, să se mai îmbarce vreodată pentru aceeaşi călătorie? 
Nedumerirea aceasta depăşeşte puterea mea de a înţelege şi­mi dovedeşte 
prostia lor.
Henry, pilotul­ucenic, îmi stârneşte o milă adevărată. Însuşirile lui se 
ridică mult deasupra celor ale lepădăturilor care îl înconjoară. E aproape din 
clasa noastră şi într­o zi va fi un bun secund ca şi Mr. Pike.
Deocamdată, îndură aceleaşi necazuri ca şi oamenii din echipaj, în 
tovărăşia lui Buckwheat, un tânăr cu care e prieten şi care locuieşte în partea 
centrală a corăbiei. El are pielea fină şi albă şi am observat azi după­amiază, în 
timp ce trăgea de o funie, că mânecile mantalei sale, întărite de apa sărată, i­au
jupuit încheieturile mâinilor, încât carnea îi sângerează şi e plină de „bube de 
mare”.
Mr. Mellaire, căruia i­am vorbit în privinţa aceasta, mi­a declarat că în 
opt zile mâinile şi încheieturile tuturor oamenilor se vor „împodobi” cu 
asemenea bube.
— Când credeţi că vom fi făcut înconjurul Capului Horn? Am întrebat 
aproape cu naivitate pe Mr. Pike, care mergea înaintea mea pe punte.
Mr. Pike s­a întors şi m­a privit înfuriat, de parcă l­aş fi înjurat. Apoi, a 
mârâit încet şi s­a îndepărtat, fără să­mi răspundă măcar. El ştia că nu se 
poate glumi cu marea şi tocmai lucrul acesta face din el un marinar desăvârşit.
Zilele se scurg mereu, dacă pot fi cumva numite zile răstimpurile cenuşii 
şi posomorâte, care despart întunecimi nesfârşite.
N­am mai văzut soarele de o săptămână. Pe întinsul acesta lichid, 
morocănos, întunecat şi vijelios, poziţia pe hartă a corăbiei se stabileşte după
apreciere.
Suntem ca o jucărie aruncată de colo până colo, fără să ne dăm seama ce
se întâmplă cu noi. Într­o zi, mi s­a părut că ajunsesem la vreo sută de mile în 
sudul Capului. Bine!
Dar a început să bântuie o nouă vijelie dinspre sud­est, sfâşiindu­ne 
dintr­o dată o pânză din faţă, smulgându­ne o pânză noua şi măturându­ne 
înapoi până la blestemata insulă a Statelor, „Plutiţi spre vest! Împingeţi spre 
vest!” repetă într­una „Instrucţiunile nautice”. Da, e foarte simplu pe hârtie! 
Dar atunci când Majestatea Sa Marele Vânt dinspre vest (cu mari litere, vă rog) 
nu vrea… E un personaj de temut, care te târăşte necruţător spre est!
Frigul e din ce în ce mai nesuferit şi fiece nouă vijelie aduce şi zăpadă din
belşug.
În salonul cel mare şi­n cabine, lămpile ard neîncetat. Mr. Pike şi­a 
părăsit fonograful cel drag şi Ms. Marguerite nu­şi deschide pianul. Ea se 
plânge că are pe tot corpul vânătăi pricinuite de izbiturile necontenite pe care le
îndură.
Şi pe mine mă doare umărul, de la zborul acela prin uşa, cabinei 
căpitanului West. Wada şi stewardul şchioapătă.
Singurul meu refugiu este patul, în care mă trântesc şi mă înghesui între
cutii, perne şi perniţe. Şi­mi iau toate măsurile, ca nici cele mai puternice 
scuturături să nu mă azvârle din pat. Nu­mi părăsesc bârlogul plăcut, decât să
mă duc la masă, sau să mai dau câte o raită pe dunetă, să mă dezmorţesc 
puţin. De obicei, rămân culcat şi citesc timp de optsprezece sau nouăsprezece 
ore din douăzeci şi patru. Aşa că, orice ar spune Marguerite, şi cărţile sunt 
bune la ceva!
Dar zdruncinătura fizică şi nervoasă, căreia îi sunt supus într­una, 
ajunge istovitoare până la urmă. Ceea ce trebuie să îndure oamenii din echipaj 
îmi depăşeşte din ce în ce mai mult închipuirea.
Wada mi­a povestit că oamenii nu se mai dezbracă şi se prăbuşesc 
năuciţi în paturi, cu aceleaşi veşminte muiate de apă şi aproape îngheţate, pe 
care le poartă în timpul lucrului. Şi eu mă mai plâng! Eu, care stau la căldură
într­un pat uscat!
Epidemia „bubelor de mare”, prevestită de Mr. Mellaire, s­a năpustit întradevăr
asupra lor. Le­a rănit mâinile, încheieturile şi braţele. E îngrozitor!
Când unul sau mai mulţi inşi se rostogolesc prea puternic pe punte, se 
târăsc până la paturile lor şi zac o zi­două. Dar altfel dau mai mult de lucru 
tovarăşilor lor, care sunt siliţi să­i zgâlţâie şi să­i pună iar pe picioare.
Andy Fay şi Mulligan Iacobs mă uimesc prin răbdarea şi puterea cu care 
îndură totul. Cum mai pot trăi slăbănogii aceştia, după câte suferă? Şi, mai 
ales, cum se mai supun poruncilor ce le sunt date în Infernul îngheţat în care 
trăim?
Fără îndoială, îşi dau oarecum seama că împreună şi alături de fraţii lor 
de mizerie, luptă pentru însăşi viaţa lor şi că, dacă vreunul dintre ei îşi 
încrucişează braţele, merg cu toţii la moarte. Sau, poate, sunt sclavi născuţi, 
având psihologia sclavilor şi nu sunt în stare să se împotrivească unei porunci?
Ceea ce­i sigur este că cei mai mulţi dintre ei se vor înrola pe bordul altor
corăbii, după opt zile de la sosirea noastră la Seattle, spre a face iar înconjurul 
Capului Horn! E de neînţeles şi de necrezut!
Marguerite susţine că marinarul uită primejdia, îndată ce a scăpat de ea. 
Mr. Pike a de aceeaşi părere. De cum vom fi atins Pacificul şi vom fi simţit 
mângâierea alizeelor, echipajul nu­şi va mai aminti că s­a războit mai deunăzi 
cu Capul Horn.
Iată ce mă uimeşte şi, dacă aşa stau într­adevăr lucrurile, dacă
nenorociţii aceştia nu văd viitorul dincolo de ziua pe care o trăiesc, atunci zău 
că fiinţele acestea mărginite sunt la locul de care sunt vrednice, acolo unde le 
văd.
Pe deasupra, însă, sunt şi fricoşi. Spaima prostească, frica pe care o au 
animalele.
— Aceasta­i singura lor însuşire.
Ascultaţi povestea.
*
* *
Astă­noapte, pe la ora două, era de veghe Mr. Mellaire.
Nu puteam dormi şi, datorită unei ciudate potriviri, citeam „Mentalitatea 
oamenilor primitivi” de Boas.
Deodată aud deasupră­mi zgomot de paşi.
În această clipă, „Elseneura” avea numai câteva pânze întinse şi aproape 
sta pe loc. Mă întrebam ce se întâmplă şi ce putuse să aducă pe dunetă echipa 
de serviciu, când auzii alt tropot urmând grăbit acelaşi drum. Era limpede, a 
doua echipă se dusese după cealaltă.
Nu auzeam nici trăgându­se, nici ridicându­se funiile şi­mi trecu prin 
minte gândul vreunei răzvrătiri a echipajului.
Apoi, nu mai auzii nimic. Neputându­mă împotrivi crescândei mele 
curiozităţi, îmi trăsei repede cizmele de mare, îmbrăcai grăbit cojocul, mantaua 
şi mănuşile, îmi trântii pe cap pălăria impermeabilă şi mă urcai pe dunetă.
Mr. Pike venise înaintea mea.
Când e o vreme atât de neplăcută, căpitanul West nu doarme în cabina 
lui. Gata să apară ori de câte ori este nevoie, se culcă în odaia hărţilor. Se 
trezise şi el acum şi stătea în pragul uşii.
Razele care străbăteau din odaie luminau chipurile înfricoşate ale 
oamenilor. Era acolo întregul echipaj, afară de Charles Davis, Andy Fay şi 
Mulligan Iacobs.
— Ce se întâmplă? Întrebă căpitanul West.
Înainte ca secundul să aibe timpul de a răspunde, izbucni rânjind Bert 
Rhine:
— Diavolul e pe bord căpitane!
Dar rânjetul acela prefăcut ascundea rău tulburarea de care era stăpânit 
netrebnicul Bert Rhine, cu toată străduinţa lui de a se arăta curajos.
Larry era îngrozit, se strâmba şi scrâşnea din dinţi, ca o maimuţă
întărâtată şi speriată de un ciomag ridicat asupra ei. Dădea cât putea din 
coate, pentru a ieşi din beznă şi a veni sub ocrotirea razelor de lumină ce 
ţâşneau din odaia hărţilor.
Tony Grecul, tot atât de înspăimântat, bolborosea nişte rugăciuni şi se 
închina necontenit. Cei doi italieni, Guido Bombini şi Mike Cipriani, îl imitau.
Arthur Deacon abia se mai ţinea pe picioare, ca şi Chantz evreul şi se 
propteau unul de altul, ca să nu se prăbuşească.
Bob, băiatul acela mare şi prea voinic pentru vârsta lui, plângea cu 
hohote, în timp ce prăjina aceea slabă, Borry, tremura şi plângea cu sughiţuri, 
de­ţi sfâşia inima.
Tot atât de înspăimântaţi erau şi Tom Spink şi Maltezul, cei doi marinari 
adevăraţi de pe partea din faţă a corăbiei – şi nu era unul din toţi oamenii 
aceia, care să nu întoarcă îndârjit spatele spre întuneric şi să nu se străduiască
să se apropie pe nesimţite de lumină.
Toţi netrebnicii aceştia mă scârbeau mai mult decât aş fi în stare să
spun. Toată adunătura de vite, strânsă pe puntea ce se legăna, mă dezgusta 
grozav, fiindcă alcătuia cea mai groaznică privelişte din câte se pot vedea pe 
lumea asta.
Într­adevăr, o clipă dacă aş fi avut o putere dumnezeiască, aş fi nimicit 
toată banda.
Pe unul singur, de care mi­era milă, l­aş fi cruţat. Era Faunul. Ochii lui 
sticloşi, scăldaţi în lacrimi, fugeau înspăimântaţi, de la un obraz la altul, 
încercând să înţeleagă ce se întâmplă. Surd ca o cizmă şi nedându­şi seama 
despre rostul adunării tuturor, urmase grămada cu convingerea că trebuie 
împlinită vreo poruncă.
Privii cu luare­aminte şi pe Mr. Mellaire. Poate că e un ucigaş şi că din 
pricina aceasta se teme de Mr. Pike. Dar cel puţin nu se înspăimântă de 
supranatural. Cu toate că puntea fusese invadată de echipajul îngrozit, el nu 
simţise deloc nevoia de a­şi întrerupe veghea şi nici să se ducă să ceară ajutor 
şi sfat lui Mr. Pike, sau căpitanului West. Se legăna înainte şi înapoi, într­un 
ritm asemănător celui al mişcărilor puternice ale „Elseneurei” şi privea oamenii 
cu un aer batjocoritor şi vesel.
— Şi cum arată diavolul? Întrebă căpitanul West pe Bert Rhine.
Bert Rhine rânji cu un aer neghiob.
— Răspunde domnului căpitan! Tună Mr. Pike.
În privirea ticălosului străluci o privire ucigaşă împotriva secundului. 
Apoi, el se întoarse spre căpitan.
— Nu ştiu nimic căpitane şi m­am ferit să­l privesc de aproape. Tot ce am
putut să văd este că arată ca un uriaş!
— Da, căpitane, interveni Billy Quigley. E greu ca o balenă şi mare cât un
hipopotam.
„M­am trezit fără să vreau în faţa lui. Atunci, am fugit cât am putut de 
repede. Dar el a alergat după mine şi am avut mare noroc că nu m­a înhăţat”.
— Zău, căpitane! Întări Larry, ceea ce spune el e adevărul curat.
„Când s­a izbit Diavolul de locuinţele noastre, credeam că a venit ziua 
Judecăţii din urmă”.
— Mi se pare că exagerezi puţin… observă căpitanul West, zâmbind 
liniştit.
Şi întorcându­se spre Mr. Pike:
— Vreţi să vă duceţi în partea de dinainte şi să staţi de vorbă cu Diavolul 
ăsta? Puneţi mâna pe el, legaţi­l bine şi voi veni şi eu să­l văd cum s­o crăpa de
ziuă!
— Da, domnule căpitan! Răspunse Mr. Pike.
Şi­mi răsună în urechi aceste versuri de Kipling: „Bărbat sau femeie, 
Diavol sau Dumnezeu, Nu ne temem de nimic, nicăieri”…
Mr. Pike porni aşadar spre partea de dinaintea a corăbiei, în bezna nopţii 
şfichiuită de ploaia subţire şi deasă.
Mr. Mellaire şi cu mine îl urmarăm. Nici un om din echipaj nu avu 
curajul să ne întovărăşească.
În timp ce ne apropiam de locuinţele personalului, primirăm un duş atât 
de grozav, încât şi acum mă înfior când mi­l amintesc. Mă îmbrăeasem în 
grabă, astfel că nu­mi potrivisem mantaua cum se cuvine. Apa se strecura 
perfid prin locul pe care­l lăsasem liber la gât şi se scurgea pe tot corpul.
Ne continuarăm drumul. Deodată, fu azvârlit pe punte ceva care se izbi 
cu putere de locuinţele echipajului, cu un zgomot înspăimântător.
— Ha! Ha! Exclamă Mr. Pike. Acolo­i diavolul! Se joacă.
Şi încercă să vadă obiectul ce se izbise, cu ajutorul lămpii de buzunar. 
Raza de lumină cutreieră apa posomorâtă şi cu spume albe, care clocotea sub 
picioarele noastre.
— Iată­l!… Colo!… Urlă secundul.
Dar, tocmai în clipa aceea „Elseneura” se afundă într­o viitoare. Tustrei 
ne ţinurăm cum puturăm, îndoindu­ne sub torentul care urmă.
Deodată, auzirăm iar o lovitură groaznică pe punte. Şi în timp ce prova se
ridica, văzui, în bătaia luminii ce ţişnea din lampa secundului, o nedesluşită
masă neagră care se rostogolea pe punte, în ritmul corăbiei.
Mr. Pike şi Mr. Mellaire se repeziră spre lucrul acela rătăcitor care, din 
pricina unei noi clătinări a corăbiei, se năpusti spre ei. Amândoi săriră în 
lături, pentru a nu fi zdrobiţi.
Un val se năpusti peste mine şi pierdui din ochi pe cei doi locotenenţi.
Dar Mr. Pike se îndârjea. Izbutise să pună mâna pe lucrul acela drăcesc 
şi să­l înconjoare cu un capăt de funie. Mr. Mellaire îi veni într­ajutor şi 
obiectul misterios fu în sfârşit înţepenit, Înaintai, pentru a­mi da seama despre 
ce e vorba. Şi, sub lampa secundului, se ivi un butoi uriaş, acoperit în 
întregime cu iarbă de mare şi de scoici diferite.
— Trebuie să fie vreo patruzeci de ani, de când pluteşte butoiul ăsta! 
Aprecie Mr. Pike.
„Ia uitaţi­vă câtă iarbă de mare s­a adunat pe el!”.
— E plin… observă Mr. Mellaire. Stejarul din care­i făcut a ţinut bine. Şi 
nădăjduiesc că înăuntru nu­i apă!
Săvârşii nesocotinţa de a vrea să ajut celor doi locotenenţi să­şi 
înţepenească mai bine prada. Dar cu toate că purtam mănuşi, mă tăiai serios 
la mână, din pricina unei scoici sparte.
— După părerea mea, întări Mr. Pike, trebuie să fie plin cu băutură
gustoasă. Vom afla la ziuă ce­i măuntru. Nu­i nimerit acum să­i dăm cep!
Întrebai:
— De unde­o fi venind?
— E în voia valurilor de mulţi ani, Mr. Pathurst. Desigur, acum ni l­a 
dăruit un val.
— Şi conţinutul lui trebuie să se fi îmbunătăţit în timpul acesta!…
Încheie Mr. Mellaire, plescăind.
Mă îndreptai spre locuinţele de dinainte ale echipajului, a căror uşă
oamenii o uitaseră deschisă în fuga lor nebună. Locul, pe care­l lumina doar o 
mică lampă fumegândă, era înfricoşător. Apa­mi ajunsese aproape de genunchi.
Sunt sigur că nici oamenii care locuiau în peşteri n­ar fi dorit să zacă într­un 
asemenea culcuş.
Într­unul dintre paturile de sus, era trântit pe o parte Andy Fay, care mă
privea liniştit cu ochii lui albaştri şi trişti.
Pe o masă urâtă, făcută din resturi de scânduri grele, unsuroase şi 
nedate la rindea, era aşezat Mulligan Iacobs, trăgând rotogoale dintr­o pipă şi 
legănându­şi în apă picioarele vârâte în cizme.
Când mă zări, îmi arătă resturi de cărţi şi pagini rupte, care pluteau ici şi
colo.
— Mr. Pathurst, îmi spuse, vă înfăţişez ce s­a ales din biblioteca mea. 
Iată pe Byron al meu, care călătoreşte în tovărăşia lui Emil Zola, Browning, 
Carlyle şi un fragment din Shakespeare. Nu­i de plâns?
În clipa aceea „Elseneura” se aplecă pe partea dreaptă şi toată apa din 
locuinţele echipajului se revărsă pe punte, târându­mă şi tăvălindu­mă în toate
chipurile.
Când izbuti să mă ţin iar pe picioare, începui să scuip apa sărată pe care 
o înghiţisem şi, ameţit încă, mă dusei spre partea de dindărăt a corăbiei.
Pe drum, mă întâlnii cu oamenii din echipaj, care se liniştiseră şi se 
hotărâseră să­şi reia locurile.
Coborâi zorit spre cabina mea, ca să­mi usuc hainele, să mă încălzesc şi 
să mă întind puţin pe pat.
Reluai, la pagina unde mă oprisem, „Mentalitatea oamenilor primitivi”.
Dar nu se scurse nici un sfert de oră, şi auzii iar un tropăit de paşi 
deasupra capului. Ciulii urechea. Era aceeaşi alergătură nebună, ca la 
începutul nopţii.
Mă îmbrăcai din nou şi mă avântai spre dunetă.
Echipajul era adunat în păr. Mai întărâtaţi decât prima dată şi mai 
zăpăciţi, trăncăneau şi ţipau toţi odată.
— Tăcere! Tuna Mr. Pike în clipa când soseam.
„Să vorbească numai unul şi să povestească totul d­lui căpitan!”.
— Căpitane, începu Tom Spink, acum nu mai e vorba de butoi.
„E ceva care merge aşa, ca dV. Şi ca mine. Are mâini şi picioare. Şi dacă
nu e chiar Diavolul, atunci e cu siguranţă stafia vreunui înecat care a venit să
ne viziteze.
„Am văzut omul foarte limpede. Omul… sau cel puţin ceea ce a fost odată
om”.
— Sunt doi, domnule căpitan! Îl întrerupse Puchard Giller.
— Cel pe care l­am văzut, continuă Tom Spink, semăna cu un frate cu 
Pedro Marinkovitch, zvârlit de curând peste bord, după cum ştiţi.
— Şi celălalt era Jespersen… îl completă Giller. I­am văzut tot atât de 
bine, cum vă văd pe dv.!
— Vă cer de o mie de ori iertare, căpitane! Îndreptă Nosey Murphy pe 
tovarăşii care vorbiseră. Niciunul, nici doi: erau trei şi al treilea era O'Sullivan.
„Nu sunt diavoli. Sunt fiinţe omeneşti, pe care ni le­a trimis marea 
îndărăt”.
„Au fost zvârlite pe punte de valul care­i ducea. Apoi, s­au proptit pe 
picioare şi s­au îndreptat spre noi, legănându­se încet, de parcă se îmbătaseră”.
„Primul care a văzut pe cei trei, Sorensen. El m­a apucat de braţ şi mi i­a 
arătat. I­am văzut şi eu apoi”.
„Întregul echipaj a văzut bine, căpitane, cele trei stafii de care vă vorbesc.
Şi a fost o zăpăceală generală”.
„Poate că sunt mai mulţi. Nu pot spune nimic altceva, fiindcă m­am 
cărăbănit odată cu ceilalţi”.
Căpitanul West făcu un gest, spre a potoli năvala aceasta de cuvinte.
— Mr. Pike, spuse plictisit, vreţi încă o dată să cercetaţi şi să lămuriţi 
toate prostiile astea?
— Da, domnule căpitan! Răspunse secundul.
Şi întorcându­se spre oameni:
— Veniţi toţi cu mine! O să­mi ajutaţi să leg fedeleş pe aceşti trei diavoli 
noi.
Dar niciunul nu se urni. Dimpotrivă, câţiva fricoşi se dădură îndărăt.
— Trăsni­v­ar!… Mârâi Mr. Pike.
Renunţând să­i mai bruftuluiască, Mr. Pike se răsuci pe călcâie şi porni. 
Ca şi data cealaltă, Mr. Mellaire şi cu mine îl urmarăm numaidecât, luptândune
iarăşi cu ploaia, care ne uda fără milă.
Dar nici pe puntea cea mare, unde continua să clocotească apa albă şi 
neagră, nici printre scripete, funii şi pânze, prin care vântul urla cu furie, nici 
pe puntea mică pe care se rostogoleau valurile cu un zgomot asurzitor, lampa 
de buzunar a lui Mr. Pike nu putu descoperi nimic.
— Fără îndoială, spuse râzând Mr. Mellaire, că stafiile acestea, dându­şi 
seama că au fost lăsate singure, au început să guste băutura din butoiul acela 
faimos.
Dar butoiul nu se clintise din locul unde­l legasem şi era tot acoperit de 
ierburile acelea de o mărime uimitoare şi de scoici dintre care unele aveau 
diametrul unui măr mare.
— Nu sunt aici! Declară Mr. Pike. Desigur s­au dus să se adăpostească în
locuinţele echipajului.
Ne duserăm acolo, strecurându­ne cum puturăm printre valurile care se 
rostogoleau pe punte.
Mr. Pike deschise larg uşa şi lumina mare a lămpii sale, pe care o ţinea 
drept înainte, păru că înghite licăreala posomorâtă a lămpii fumegânde, 
atârnată de tavanul încăperii.
Cele trei stafii erau în odaie. Nosey Murphy nu minţise. Trei erau.
Închipuiţi­vă priveliştea.
În încăperea aceasta cu tavanul scund, umplută cu două rânduri 
suprapuse de paturi, şi mirosind urât, în pofida spălăturii necontenite făcută
de apa mării, din pricina celor treizeci de inşi care dormeau acolo, trei oameni 
însângeraţi stăteau în picioare, unul lângă altul, mărunţei, în haine 
marinăreşti. Din cauza legănărilor „Elseneurei”, cei trei inşi se clătinau încet, 
lovindu­se între ei.
Andy Fay era tot în patul lui de deasupra, trântit pe o parte şi privea 
mirat pe noii veniţi. Cu aceeaşi uimire îi privea şi Mulligan Iacobs, aşezat pe 
masă şi cu picioarele spânzurate în apă.
Fără îndoială, amândoi se întrebau ca mine însumi de altfel, cărei rase 
puteau să aparţină cele trei făpturi enigmatice. Cu siguranţă că nu erau nici de
rasă mediteraneană, nici scandinavă. Nu puteau fi mulatri, nici negri, nici 
galbeni. Sub pârleala soarelui şi a aerului mării, se întrezărea pielea lor albă. 
Părul lor muiat de apă nu era nici brun, nici blond, ci fără culoare. Aducea cu 
nisipul. Ochii lor nu erau nici albaştri, nici negri, nici cenuşii, nici verzui. Erau 
galbeni ca topazul, rotunzi ca ochii de pisică şi ne priveau zgâiţi, ca într­un vis.
S­ar fi spus că e vorba de nişte lunatici pe care ni­i dăruise vijelia. Ei nu 
făcură nici o mişcare spre noi şi nici măcar nu zâmbiră. Nemişcaţi, continuau 
să se uite la noi cu ochii lor ca topazul.
Andy Fay rupse cel dintâi tăcerea.
— O noapte drăcească!… Gemu, cu o voce tânguitoare.
„Cu neputinţă să închizi ochii, cu festele acestea ale Diavolului!”
— Dar de unde au apărut păsările astea, Dumnezeule? Bombăni înfuriat 
Mulligan.
„Asta­i vreme să te apuci să vizitezi oamenii, pe vântul ăsta?!”
— Îmi închipui că ai limbă, mormăi Mr. Pike. Întreabă­i singur de unde 
au răsărit!
— Da, sigur că am limbă! Răspunse Mulligan Iacobs. Am limbă ca să vă
spun că nu sunteţi decât o bestie bătrână!
Dar nu era clipa nimerită spre a se reîncepe cearta veşnică dintre 
Mulligan Iacobs şi secund, astfel încât Mr. Pike nu se sinchisi de mojicie.
Şi, întorcându­se spre noii veniţi, cufundaţi încă în visare, îi întrebă, întrun
amestec de fraze mai mult sau mai puţin coerente, prin cuvinte mai mult 
sau mai puţin stâlcite, împrumutate dintr­o duzină de dialecte deosebite, cu 
care orice anglo­saxon ce rătăceşte prin lume a avut prilejul să­şi îmbogăţească
memoria, cine sunt şi de unde vin.
Să­şi îmbogăţească memoria… În cazul lui Mr. Pike, care nu e prea 
priceput în limbi străine, e un mod de a vorbi.
Nici un răspuns. Nici măcar o clătinare din cap. Cei trei oameni, cu 
înfăţişare plăcută la urma urmelor, păreau împăiaţi. Şi cu toate astea, erau 
oameni, aşa cum o dovedea sângele ce curgea din rănile lor şi le mânjea 
îmbrăcămintea.
— Sunt olandezi… încheie Mr. Pike, pe un ton dispreţuitor.
Cunoştinţele etnice ale secundului nu sunt prea numeroase. În afară de 
anglo­saxoni, propria lui rasă, nu mai cunoaşte decât trei feluri de oameni: 
negrii, mediteranienii şi olandezii.
Făcând un gest, îndemnă pe cei trei oameni să se aşeze pe câte un pat. 
Necunoscuţii schimbară între ei o privire satisfăcută, se căţărară liniştiţi în trei 
paturi de deasupra şi închiseră ochii.
Nu trecuse nici un minut şi pot să jur că dormeau duşi!
CAPITOLUL XXIX.
Moartea „Samuraiului”
Totuşi, nu izbutim să ne îndreptăm spre vest. Dimpotrivă, din noaptea în 
care cei trei necunoscuţi fuseseră aruncaţi pe bord, am fost împinşi cu vreo 
două grade îndărăt.
Aceşti trei „fii ai mării” constituie marea taină a corăbiei noastre. 
Marguerite îi numeşte râzând „Vagabonzii Capului Horn” şi Mr. Pike se 
încăpăţânează să­i socotească olandezi.
Un lucru e sigur. În talmeş­balmeşul de naţionalităţi din care e alcătuit 
echipajul, nimeni nu­şi poate da seama din ce neam sunt oaspeţii nocturni şi 
nici să prindă cel mai mic indiciu asupra limbii lor, atunci când vorbesc între 
ei.
Mr. Mellaire crede că ar putea fi finezi. Dar dulgherul nostru cel cu 
picioare mari s­a împotrivit cu înverşunare unei asemenea susţineri, declarând 
că el însuşi e finez şi nu­i recunoaşte ca pe fraţii săi.
Louis bucătarul ne­a povestit că undeva, în lume, cu prilejul unei 
călătorii de demult, a întâlnit oameni cu înfăţişarea vagabonzilor noştri, dar, 
din nefericire, nu­şi poate limpezi amintirile. Ca şi întregul cerc al asiaticilor, 
priveşte cu oarecare bunăvoinţă pe oaspeţii misterioşi.
Dar restul echipajului nu­i poate suferi şi­i priveşte cu oarecare nelinişte.
În tovărăşia Margueritei, fac în fiecare zi, între ora unsprezece şi amiază, 
câte o plimbare pe punte şi pe dunetă.
Azi­dimineaţă, ne­am oprit o clipă lângă Tom Spink, care se afla la cârmă
şi l­am întrebat ce crede despre oaspeţii misterioşi.
Tom Spink a clătinat din cap, cu un aer ursuz.
— Nu ştiu decât un singur lucru, ne­a răspuns, că s­ar putea să păţim 
ceva din pricina lor. Era mai bine dacă nu veneau!
Îmbrăcată în mănuşă, mâna Margueritei se sprijinea pe braţul meu, în 
timp ce ne hâţânau legănările corăbiei.
— Dar, întrebă ea, ce însuşiri neobişnuite au oamenii aceştia la urma 
urmelor?
— Ce­i neobişnuit la ei?… Este că nu sunt deloc oameni! Adică oameni ca
oricare alţii, cel puţin.
— E adevărat, recunoscu Marguerite, că n­au prea ţinut seama de reguli 
în felul cum au apărut.
— Nu­i aşa? Strigă Tom Spink, fericit că a fost înţeles.
„De unde vin? Fireşte, nu vor să spună şi n­o vor spune”.
„Cu toată înfăţişarea lor cuviincioasă, sunt numai suflete. Sufletele unor 
marinari, înghiţiţi de valurile corăbiei lor, care s­a înecat. Ei s­au scufundat 
odată cu butoiul pe care ni l­a aruncat marea cu puţin înaintea lor”.
„Sunt, adică, nişte strigoi dintr­o epocă îndepărtată. Foarte îndepărtată, 
aşa cum oricine poate să înţeleagă, uitându­se la mărimea ierburilor de mare 
prinse de butoi”.
— Crezi ceea ce spui? Îl întrebă Marguerite.
— Sigur că da. Şi tot echipajul crede la fel ca mine. Aceia care şi­au trăit 
viaţa pe mare, ca mine, cunosc o grămadă de lucruri şi întâmplări, nedesluşite 
şi de necrezut pentru cei de pe uscat.
„Când vorbeşti oamenilor de pe uscat de vasul­fantomă, ridică din umeri 
şi izbucnesc în râs. Cu toate acestea vasul­fantomă există, asta e sigur”.
„Dacă le vorbeşti despre lucrurile marine, iarăşi nu cred. Dar ce ştiu ei? 
Nu şi­au simţit niciodată piciorul prins fără veste de un duh necurat, cum am 
păţit eu acum vreo treizeci şi cinci de ani pe „Kathleen„. Mă înţepenisem tocmai
între două lăzi şi duhul s­a folosit de nemişcarea mea, ca să­mi tragă o gheată
din picior şi să fugă cu ea”.
„După vreo două zile mi­am scrântit umărul, căzând pe punte”.
Îi spusei:
— Acestea mi se par uluitoare şi greu de lămurit!
— Ei, dar mai sunt şi alte lucruri, Mr. Pathurst, care nu pot fi lămurite.
„De pildă, ce putere or fi având finezii asupra vremii? Şi cum se folosesc 
ei de puterea asta tainică, jucând feste corăbiei pe care se află?” „De ce ne 
căznim atât de mult să trecem de Capul Horn? Aţi fi în stare să­mi răspundeţi 
la întrebare, Mr. Pathurst?”
Dădui din umeri.
— Ei, vedeţi că nu ştiţi? Să vă lămuresc eu: dulgherul e de vină! E finez. 
La Baltimore nu ştiam încă, dar acum i­am descoperit taina.
— I­aţi descoperit taina? Îl întrerupse Marguerite. Dar el singur a spus 
lucrul acesta!
— Da, le­a spus abia acum, după ce au apărut strigoii. Dar tot timpul 
tăcuse chitic…!
„Eu bănuiesc însă că ştie despre ei mai mult decât vrea să
mărturisească. Pe scurt, fiecare a auzit că finezii sunt vrăjitori care evocă
spiritele şi care aduc furtunile”.
Tresării, uimit:
— Vrăjitorii care evocă spiritele”… Acestea sunt cuvinte de om învăţat. De
unde le ştie?
— Nu le­am întrebuinţat bine?
— Dimpotrivă. Dar de unde le ştii?
— De la nimeni şi de nicăieri. Le­am cunoscut totdeauna. Aşa că, repet, 
ăştia sunt finezi: vrăjitori care evocă spiritele, necromani.
— Atunci, după părerea ta, cei trei trebuie puşi în rândurile acestora…!
— Ba nu!… Ei sunt, aşa cum am avut cinstea să vă spun, stafiile unor 
oameni înccaţi de mult. Şi cel care ni i­a dăruit este dulgherul.
Oricum, pentru echipajul nostru istovit, oaspeţii aceia ciudaţi constituie 
o întărire care nu­i de dispreţuit, fiindcă sunt vânjoşi, plini de bunăvoinţă şi 
dornici de muncă.
Mr. Pike le­a dăruit certificatul de „Adevăraţi marinari”.
Prin semnele schimbate cu ei, în lipsa cuvintelor, a ajuns la convingerea 
că fuseseră pe vreo corabie de mic tonaj, pe care „Elseneura” a lovit­o şi 
scufundat­o în timpul vijeliei.
E presupunerea cea mai aproape de adevăr. Cu atât mai mult, cu cât 
catargul nostru de dinainte a fost vătămat rău, în ciocnirea de care nu ştim 
nimic sigur. Şi gândindu­mă mai bine, îmi amintesc acum că, în timp ce mă
aflam în cabină, am auzit un fel de lovire, căreia, din pricina zvârcolirilor 
drăceşti ale „Elseneurei”, nu i­am dat atenţie.
Pentru a nu uita nimic, trebuie să spun că faimosul butoi a fost dus pe 
partea de dindărăt a corăbiei şi găurit în prezenţa lui Mr. Pike, de steward şi 
Wada. Conţinutul lui, vărsat numaidecât în damigene şi sticle, e minunat, dar 
greu de identificat.
O fi vin? Ce fel de vin? Mr. Pike crede că s­ar putea să fie un fel de rachiu
dulce.
Căpitanul West, Marguerite şi cu mine presupuneam că e mai degrabă
un vin foarte tare.
Mr. Mellaire e de părere numai că băutura din butoi e „dumnezeiască”.
*
* *
Oamenii din echipaj sunt într­o stare din ce în ce mai jalnică. Rezistă
totuşi, fiindcă sunt bine hrăniţi.
Frigul şi umezeala, însă, înfăţişarea înfricoşătoare a locuinţelor, lipsa de 
somn şi munca neîncetată pe care trebuie s­o săvârşească mereu amândouă
echipele, din pricină că oamenii sunt nepricepuţi – toate astea îi istovesc 
îngrozitor.
Întâmplător am aflat că dacă „Elseneura”, atât de mult încărcată cum 
este, se împotriveşte cu atâta vitejie asaltului de neînchipuit al valurilor, faptul 
se datoreşte construcţiei de oţei. Lemnăria ei este de asemeni bine închegată, 
încât o singură găleată e de ajuns pentru a goli apa ce s­ar strecura printre 
încheieturi.
— O corabie făcută numai din lemn, m­a lămurit Mr. Pike, care ar fi fost 
supusă unui asemenea regim, ar fi fost nimicită până acum!
Vom izbuti să trecem? Sau nu vom izbuti? Aceasta e întrebarea care ne 
frământă minţile.
Mr. Mellaire mi­a istorisit că în tinereţe, i­au trebuit odată două luni 
întregi, ca să facă circuitul dintre al cincizecilea grad din Atlantic, până la al 
cincizecilea grad din Pacific.
„În cursul acestei călătorii, ne­a spus în timp ce ne înapoiam, încercând 
să ne adăpostim în insulele Falkland, am naufragiat tocmai pe când intram în 
portul Stanley, în urma unei schimbări neaşteptate a direcţiei vântului. 
Oamenii au scăpat teferi şi nevătămaţi, în timp ce corabia se scufunda. O! Nu 
era mare lucru de capul ei!
„Când am ajuns pe uscat, n­am găsit nici un vas care să ne culeagă şi să
ne ia cu el.
„După o lună, soseşte alt vas nenorocit „Lucy Powers”.
„Ce privelişte, Dumnezeule! Catargul din faţă fusese târât de furtună, 
împreună cu scripetele şi funiile iar căpitanul ucis de căderea unei vergi. 
Secundul avea ambele braţe zdrobite. Al doilea locotenent era bolnav rău. În ce 
priveşte echipajul, adică ceea ce mai rămăsese din echipaj, singura lui 
îndeletnicire era să pompeze apa ce pătrunsese în vas.
„Puserăm în funcţiune pe „Lucy Powers” aşa cum puturăm, iar căpitanul 
nostru preluă conducerea. Cele două echipaje fură reunite într­unul singur şi, 
pompând neîncetat zi şi noapte, izbutirăm să ne urnim din loc şi să trecem de 
Capul Horn.
„V­am spus acestea, ca să vă fac să vedeţi, Mr. Pathurst, de ce port 
respect Capului Horn. Respect care acum creşte şi mai mult!”
Luptând din răsputeri, continuăm să alunecăm şi să ne învârtim în 
acelaşi loc, cu toată răbdarea şi încetineala, ca bilele pe un biliard. În acelaşi 
timp, ne mişcăm şi rămâneam pe loc totuşi!
În două rânduri, în cursul ultimelor zece zile, am fost mânaţi până la 
înălţimea stâncilor din Diego Ramirez. Am ajuns acum la vreo două mii de mile 
spre vest de ele. E, într­adevăr, de deznădăjduit!
În săptămâna din urmă, ne­au fost smulse şase pânze. Şase pânze bune 
şi bine legate.
Lars Iacobsen, care­şi rupsese un picior la începutul călătoriei şi se 
însănătoşise de câtva timp, a fost rostogolit pe punte de un val năpraznic. Şi şia
zdrobit din nou piciorul.
Ditman Olansen, norvegianul spanchiu, a înnebunit noaptea trecută. 
Înarmat cu un cuţit, el ameninţa pe oricine voia să se apropie de el şi să încerce
să i­l smulgă. Că să fie potolit, a fost nevoie de intervenţia celor doi „zidari care 
şi­au greşit cariera”, Fitzbbon şi Gillier, a Maltezului şi a lui Steve Roberts, 
văcarul. Ceilalţi o şterseră frumuşel, după cum mi­a istorisit Wada.
Nemulţumiţi ascultă cu bunăvoinţă crescândă pe ticăloşii care le îndrugă
vrute şi nevrute şi­şi măresc în chip vădit numărul adepţilor.
Chiar azi­dimineaţă, Mr. Pike a înhăţat de ceafă şi a azvârlit afară pe 
Charles Davis, care se dusese la locuinţele echipajului din partea de dinainte şi
începuse să înfăţişeze unor ascultători amărâţi ce cuprinde „Codul maritim” şi 
ce drepturi netăgăduite au oamenii din serviciul vaselor pe mare.
Mr. Mellaire, dimpotrivă, deşi vede şi aude toate, nu face nici o 
observaţie. Dar şi echipa de sub conducerea lui e cea mai agitată.
Până acum nu s­a întâmplat nimic serios, cu toate semnele acestea 
neliniştitoare.
Charles Davis tot nu moare. Pare că se îngraşă mereu. Îl privesc adesea 
pe furiş, când se strecoară din chilioara sa, cu ceaşca şi farfuria în mână ca să­
şi primească hrana. Trece cu îndemânare printre două valuri şi nu­şi pierde 
echilibrul în timpul zvârcolirilor corăbiei. Trebuie să recunosc că e un maestru 
în arta de a se feri să fie răsturnat sau udat de marile talazuri.
*
* *
Astăzi, s­a întâmplat o mare minunăţie. La amiază, s­a arătat soarele 
timp de cinci minute.
Dar ce soare! Un disc palid şi rece, un biet soare bolnav care, trecând la 
meridian, abia se ridica deasupra orizontului.
În mai puţin de o oră după aceea, cerul era negru cum e cerneala şi 
„Elseneura” se lupta din greu cu rafalele.
Şi e mereu cu neputinţă să ne îndreptăm spre vest! Capul Horn e de fier, 
astfel că e nevoie tot de o voinţă de fier, a­l înconjura de la est la vest.
Am mai spus­o; multă vreme căpitanii au avut obiceiul să­şi împingă
vasele spre sud de­a binelea între gheţurile Polului, spre a căuta vântul şi 
curente prielnice, printr­un ocol uriaş.
Astăzi, nu se mai procedează astfel, iar sistemul e socotit învechit. Iată
pricina, pentru care căpitanul West, în ciuda vântului potrivnic şi a vrăjmăşiei 
curenţilor, se încăpăţânează să plutească de­a lungul ţărmului şi cât mai 
aproape de el.
Aş fi plictisit de călătoria aceasta sălbatică, mărturisesc sincer de 
neplăcerile pe care le îndurăm, şi de faptul, că nu înaintăm o dată, fără a fi 
siliţi să ne înapoiem, dacă gândurile şi inima nu mi­ar fi pline de Marguerite.
M­o fi iubind ea? Nu ştiu, dar nici nu­mi pasă. Sângele îmi zvâcneşte cu 
putere în vine şi asta­i ceea ce mă schimbă cu desăvârşire.
Dacă nu mă iubeşte încă, mă va iubi mâine. Credinţa că aşa va fi, e bine 
înfiptă în creier. Şi amândoi, supunându­ne legii neînduplecate a naturii ne 
vom clădi cuibul.
*
* *
A trecut o săptămână, de la scurta apariţie a soarelui. Cerul e mereu 
cenuşiu şi copleşitor, umed şi rece.
De o lună ne luptăm! Pe oceanul posomorât şi pustiit de vijelii, se luptă şi
alte corăbii dar niciuna n­a izbutit să treacă de Capul Horn. În fiecare zi 
numărul lor creşte şi zărim mereu câte două­trei, uneori câte o duzină, care 
aşteaptă cu pânzele strânse să­şi reia strădania.
După părerea căpitanului West, azi se află în apele Capului Horn vreo 
două sute de corăbii.
În fiecare noapte suntem ameninţaţi, din cauza ceţei şi a beznei, de vreo 
ciocnire cu una din acele corăbii. Şi primejdia nu e mai mică în plină zi, când 
rafalele de zăpadă împiedică vederea.
*
* *
În timp ce ne aflam pe dunetă, biciuiţi de vânt, m­am hotărât să­i spun 
Margueritei că o iubesc.
Şi, ca toţi îndrăgostiţii, i­am înşirat o sumedenie de nerozii.
Ea mi­a primit mărturisirea cu mândrie, înălţându­şi statura mlădioasă
şi subţire şi nu mi­a răspuns nimic. I­am zărit însă în ochi o licărire caldă, iar 
un freamăt o străbătea.
Fără să mai rostesc un cuvânt, m­am îndepărtat. Zarurile erau aruncate.
Sunt fericit, ca un copil. Romeo şi­a găsit Julieta. Iubesc şi sunt iubit. Şi,
de pe duneta îngheţată arunc sfidarea mea mării care urlă. De acum încolo, ea 
nu va mai fi în stare să mă înghită.
Mai­mai să­mi strig fericirea albatroşilor neobosiţi care zboară în jurul 
meu.
De atunci, am mai vorbit cu Marguerite, în cabina ei, despre 
simţămintele noastre.
— Ştii prea bine, Mr. Pathurst, mi­a spus fata, că îmbarcându­mă la 
Baltimore cu acel călător oarecare, care erai d­ta., fusesem foarte hotărâtă că
nu­ţi îngădui orice s­ar fi întâmplat, să­mi faci curte.
— Şi cu toate acestea, când am apărut prima dată în faţa d­tale îmi 
amintesc bine; m­ai cercetat şi măsurat din cap până­n picioare.
— A! Numai din curiozitate!
— Era destul de mult şi aşa! Dar stărui, cum puteai să ştii că­ţi voi face 
curte?
— Fiindcă, îmi răspunse râzând, când se află o femeie pe o corabie, e 
obiceiul tuturor tinerilor care călătoresc împreună cu ea să n­o slăbească deloc.
— Înaintea mea au procedat şi alţii la fel?
— Bineînţeles, Mr. Pathurst!
Auzind aceste cuvinte, simţii că mă năpădeşte un pic de gelozie. Era un 
simţământ destul de caraghios şi mi­l înfrânai numaidecât.
Răspunsei:
— E legea firii. În timpurile cele mai depărtate, cum a spus, nu ştiu ce 
vechi filosof chinez, ea a fost cunoscută oamenilor din caverne.
„În acelaşi timp, legea femeii a fost să bată din aripi spre a fugi pe 
dinaintea bărbatului care­i împărtăşeşte dragostea”.
— Eşti cam obraznic! Îmi spuse Marguerite. Aş vrea să ştiu, când m­ai 
văzut bătând din aripi înaintea d­tale? Mă socoteşti oare o pasăre domestică?
— Să lăsăm asta… Dar aş fi curios să aflu şi cred că nu e nimic 
necuviincios în întrebarea mea, când anume ai înţeles prima dată că te iubesc?
— Prima impresie pe care am avut­o despre d­ta. A fost, cu prilejul 
manevrei de plecare; mă priveai cu ochi răi şi erai foarte necăjit, aflând că voi 
călători şi eu pe corabia asta. E adevărat?
— Recunosc, dar nu răspunzi întrebării mele.
„Când ai simţit că s­a produs în mine o schimbare cu totul contrarie?”
— Atunci când, lucrul e destul de comic, ai fost aruncat de „pampero” 
prin uşa cabinei tatei şi te­ai prăbuşit în pat, înaintea mea.
„În suferinţa care te năpăstuise, m­ai privit într­un fel pe care nu ştiu să­
l numesc. Dar din clipa aceea, sfârşi coborând glasul, nu mă mai îndoiam că
mă iubeai”.
Prinsei cu dragoste mijlocul fetei şi o trăsei spre mine. Ea nu se împotrivi.
— Cu toate astea, şoptii ea, erai tare caraghios. Mă cuprinsese o dorinţă
nebună de a râde. Ţineai la subţioară mâna strivită…
Buzele ei se deschiseră pe frumoşii ei dinţi albi.
— Astăzi, cel puţin, încheie cu seriozitate, pot râde cât îmi place de 
tumba d­tale!
*
* *
Aceasta­i întrebarea! Cum spune Hamlet.
A săvârşit oare „Samuraiul” o asemenea greşeală, în plinătatea puterilor 
sale, cu judecata normală a creierului său rece şi limpede ca stelele? Şi oare 
faptul că şi­a dat seama că a săvârşit­o a fost pricina morţii şale?
Sau, poate, apropierea ameninţătoare a morţii i­a întunecat judecata?
Nu ştiu şi n­o voi afla niciodată.
Dar să urmărim pe rând întâmplările.
Ieri după­amiază, exact la cinci săptămâni de la prima noastră ieşire din 
strâmtoarea Le Maire, ne găseam încă o dată drept de­a curmezişul Capului 
Horn.
La ora patru ne­am schimbat direcţia, cu faţa spre vânt, îndepărtându­ne
de uscat, care putea să fie la vreo cincizeci de mile.
Atunci, căpitanul West dădu lui Mr. Pike ordinul să cârmească, spre a ne
apropia de Cap.
Rămas singur cu căpitanul West, îl întrebai:
— Nu vi­i teamă că în cursul nopţii corabia va fi abătută din drumul ei 
tocmai în direcţie contrarie şi mânată spre uscatul acela al nenorocirii, mai 
mult decât aţi vrea?
„Faţă de starea actuală a vremii, îmi răspunse, lucrul acesta, nu­mi pare 
de temut.
„Dacă adierea va continua să ne fie prielnică, nădăjduiesc că vom putea 
înconjura Capul Horn în zorii zilei!”
Nici o clipă nu mă gândii să pun la îndoială îndreptăţirea judecăţii 
căpitanului Wrest, care coborî spre cabina sa, puţin după ce vorbisem cu el.
Rămăsei pe dunetă şi văzui pe Mr. Pike luând măsurile trebuincioase 
pentru îndeplinirea ordinului primit. Apoi, secundul se duse în odaia hărţilor.
Nu ştiu ce îndemn mă făcu să mă apropii de una din ferestruici şi să­l 
privesc. Mr. Pike stătea în picioare. Îşi scoase mantaua şi pălăria de pe care 
şiroia apa pe podea.
Cu rigla de calcul şi compasul în mână, secundul se aplecase pe hartă. 
Obişnuita lui mână aspră dispăruse. Pe obraji i se citea un fel de nelinişte. 
Zbârciturile erau acum mai vădite. Ele vorbeau despre cei şaizeci şi nouă de ani
şi despre luptele aprige duse toată viaţa împotriva mării.
Mă dădui îndărăt şi mă simţii la rându­mi cuprins de spaimă. Ştiam că
spre nord, încotro mergeam, se înălţa dincolo de ceaţa cenuşie care ni­l 
ascundea, un tărâm cu stânci uriaşe, de care se spărgeau valurile, neîntrerupt 
şi zgomotos. Şi aproape de mine, un om deprins cu meşteşugul, se apleca 
îngrijorat pe hartă…
Apoi, gândul mi se îndreptă spre căpitanul West. În el trebuia să am 
toată încrederea. La urma urmelor, Mr. Pike nu era decât un om istovit, căruia 
vârsta începea să­i tulbure judecata.
Şi coborâi, mai liniştit, ca să văd pe Marguerite la ea în cabină.
În timpul prânzului, Mr. Pike, stătu pe gânduri şi nu vorbi mai nimic. 
Ciulind urechea, părea că ascultă neîncetat zgomotele din afară, legănarea şi 
izbirea funiilor în catargul de oţel, ciocnirea valurilor de lemnăria corăbiei şi 
năvălirea lor pe punte.
Mă trezii că iar îi împărtăşesc teama. Dar e de la sine înţeles că, faţă de 
căpitanul West şi Marguerite, îmi înfrânai dorinţa oricărei întrebări nechibzuite.
Şi nu întrebai nimic nici la ora opt, când zării pe secund îndreptându­se spre 
dunetă, pentru a­şi lua în primire quart­ul până la miezul nopţii.
Mă culcai şi adormii numaidecât.
Puţin după miezul nopţii, mă deşteptai. Lampa ardea încă în tavan. Auzii 
limpede schimbarea echipelor de serviciu şi pe Mr. Pike trecând prin gang şi 
îndreptându­se spre cabina sa.
Prin uşa care rămăsese întredeschisă, îl văzui oprindu­se, potrivit 
obiceiului său, spre a­şi răsuci o ţigară. Şi tuşi, aşa cum făcea totdeauna când 
după ce­şi aprindea ţigara, îl năvălea fumul în plămâni.
După câtva timp îi auzii iar paşii pe gang. Îmi aruncai privirea şi­l văzui 
trecând din nou, îmbrăcat tot cu pălăria şi mantaua şi încălţat tot cu cizmele 
de mare. Cu toate acestea, ştiam că era scurtul său răstimp de odihnă, de 
odihnă la care­şi câştigase cu prisosinţă dreptul.
Mă cuprinse iar neliniştea şi, ridicându­mă din pat, îmbrăcai grelele mele
veşminte marine. Ajungând la scară, trecui pe dinaintea cabinei Margueritei. 
Pentru primenirea aerului, uşa era întredeschisă. Bătui încet, vârâi capul pe 
uşă şi intrai.
Marguerite citea. O întrebai de ce nu doarme.
— Fiindcă nu mi­e somn! Îmi răspunse.
Vorbind drept, nu cred să se fi temut de ceva. Cât despre putinţa ca 
„Samuraiul” să se fi înşelat cu adevărat, nici prin gând nu­i trecea aşa ceva.
Nu­i era somn, atâta tot! Şi cu toate acestea, îngrijorarea resimţită de Mr.
Pike pătrunsese până la ea, prin cine ştie ce căi nelămurite. Dar ea îşi gonise 
din minte o asemenea temere.
Pornii spre dunetă şi mă îndreptai spre odaia hărţilor.
Întins pe spate, căpitanul West dormea pe canapea. Nu era învelit şi nu­
şi scosese decât mantaua şi cizmele.
Respiraţia­i era liniştită şi trăsăturile de pustnic ale obrazului său se 
îndulceau parcă în amestecul de umbră şi lumină al încăperii, în care ardea 
lampa cu fitilul coborât.
Din acest mediu odihnitor se desprindea o adâncă seninătate.
Îmi continuai plimbarea şi întâlnii pe Mr. Mellaire. Era plin de vioiciune 
şi nu­l frământa nici o nelinişte. Nici o clipă nu­i venise în gând să judece 
ordinele date ieri de căpitanul West.
— Timpul tinde să se îmbunătăţească… Îmi spuse, ridicându­şi mâna şi 
îndreptându­şi­o spre o parte înstelată de cer, ce se ivea între nori.
„Dar de ce nu dormiţi la ora asta, Mr. Pathurst?”
— Sunt plictisit de tot, răspunsei, din pricina zvârcolirilor corăbiei şi miam
pierdut cu desăvârşire somnul. Vreau să spun: somnul adevărat. Aşa că
mal bine mă plimb!
„Invidiez pe căpitanul West, pe care l­am zărit acum în odaia hărţilor. 
Dormea ca un copil”.
— E un obicei pe care l­aţi putea deprinde! Îmi răspunse Mr. Mellaire. 
Toţi îl avem.
„Cu atât e mai vitregă vremea cu atât ne sunt mai mari sforţările pe care 
le depunem – şi cu atât dormim mai straşnic. În ce mă priveşte, sunt aproape 
mort când pun capul pe pernă.
„Mr. Pike adoarme niţel mai greu, fiindcă trebuie să­şi sfârşească întâi 
ţigara. Dar în timp ce se dezbracă, aţipeşte”.
Unde era oare Mr. Pike la ora asta? Iată ce mă neliniştea.
Mă îndreptai spre partea din faţă a corăbiei, în timp ce norii continuau să
se depărteze, iar stelele să strălucească mereu mai mult.
În partea din mijloc a corăbiei, nu găsii pe Mr. Pike.
Pe punte era o santinelă. Mi­o lumină o fâşie limpede de cer, arătându­mi
apoi şi silueta secundului.
Mă uitai câtva timp la cei doi inşi. Şi­mi dădui seama că ochii bătrânului 
marinar străpungeau ca nişte burghie întunericul mugitor, care despărţea 
„Elseneura” de tărâmul nenorocit.
Înapoindu­mă pe dunetă, dădui iar de Mr. Mellaire.
— Cum? Tot nu v­aţi culcat? Negreşit că…
— Poate c­o voi face îndată! Răspunsei. Aştept să deger bine mai întâi, 
pentru a simţi nevoia să mă încălzesc sub plapumă.
— Vă invidiez. Sunteţi un diletant al mării.
„Dacă mă voi îmbogăţi cândva, voi întreprinde şi eu o călătorie cum faceţi
dvs., dar vă jur că­mi voi petrece în cabină toate quart­urile.
„Voi lua şi eu cu mine un servitor japonez, care mă va înştiinţa despre tot
ce se întâmplă pe bord şi, înţelegându­mi fericirea şi binefacerile ei, mă voi 
întoarce pe partea cealaltă şi voi adormi iar”.
Izbucnirăm amândoi odată în râsete.
Mă hotărâi să mă duc în sfârşit în cabină şi pornii. Pe drum, azvârlii o 
privire în odaia hărţilor. Căpitanul West continua să doarmă.
El nu se mişcase din poziţia în care­l văzusem. Dar băgai de seamă că, la
fiecare clătinare a corăbiei, corpul i se legăna şi era ameninţat să se 
prăbuşească pe podea.
Jos, în cabina Margueritei, lampa ardea încă. Dar fata adormise, cu 
capul într­o parte.
Prea tulburat încă pentru a mă trânti în pat, pusei să mi se usuce 
îmbrăcămintea lângă soba din salonul cel mare şi mă înfundai într­un fotoliu, 
în care adormii pe nesimţite.
La ora patru spre ziuă, Mr. Pike, care tot nu coborâse, spre cabine, îşi 
reluase în primire quart­ul, care trebuia să dureze până la ora opt.
Deodată, mă trezii.
Pe punte, se auzeau mişcările neîntrerupte ale echipajului, pe care le 
domina vocea lui Mr. Pike urlându­şi ordinele.
Sării afară din cabină, tocmai când secundul striga:
— Cârma spre vânt! La vergelele catargului din urmă! Lăsaţi funiile să
alunece, pentru numele lui Dumnezeu! Lăsaţi funiile să alunece! Haideţi, 
mişcaţi­vă dacă n­aveţi poftă să beţi din ceaşca aia mare!
„Dacă nu ascultaţi, vă sparg capetele! Haideţi, repede!”
Supuşi, oamenii se grăbeau să îndeplinească ordinele.
Dar unde era căpitanul West? De ce nu i se auzea glasul însufleţitor, în 
toiul pregătirilor acelora, sub palidul clar de lună?
Fără să­mi dau seama, alergai spre odaia hărţilor şi deschisei uşa. 
Căpitanul era aşezat pe canapeaua unde­l lăsasem dormind, cu obrazul palid – 
şi ţinea în mâini una din cizme.
Mă înapoiai pe dunetă, unde continua să răcnească glasul lui Mr. Pike. 
Ştiam de ajuns, pentru a înţelege că trebuia făcut totul, ca „Elseneura” să­şi 
schimbe direcţia.
Operaţia se săvârşea încet, prea încet chiar.
— Grăbiţi­vă! Grăbiţi­vă! Striga secundul. Dacă nu, suntem pierduţi. Nauziţi
tâmpiţilor?!
Desigur că oamenii auzeau şi înţelegeau, fiindcă­i vedeam trăgând de 
funii cu o râvnă de care nu­i crezusem nicicând în stare.
Obrajii le erau sălbăticiţi de groază. Cei mai mulţi dintre ei nici nu erau 
îmbrăcaţi cum trebuie. Dar cu toţii îşi îndoiau strădania şi ascultau orbeşte 
ordinele celui care putea să le scape viaţa chinuită, de o moarte şi mai chinuită.
Între ei erau bucătarul cu mâini subţiri şi Yatsuo, reparatorul de pânză
cu o mână paralizată, care trăgeau de funii împreună cu ceilalţi.
Până şi Sundry Buyers uitase să­şi mângâie pântecele şi, smuls parcă
din starea lui de tâmpenie, muncea cu râvnă ca un tânăr de douăzeci de ani.
Mă dusei spre Tom Spink, care ţinea cârma şi nu­mi dădu nici o atenţie. 
Sub limpezimea din ce în ce mai strălucitoare a lunii, care se ivea acum printre 
nori, privirea lui nemişcată şi parcă fermecată se aţintea spre dreapta.
Îi urmai privirea şi, cum partea dindărăt a „Elseneurei” se ridica pe un 
munte de apă, văzui lămurit, ivindu­se la mai puţin de trei sute de metri, 
pământul cu stâncile lui râpoase şi negre, ale căror vârfuri erau însă albite de 
zăpadă. Pământul care se îndepărta.
Era o privelişte îngrozitoare!
Apoi, luna se ascunsese iar şi nu mai văzui decât marea cenuşie.
Atunci, Mr. Pike strigă lui Mr. Mellaire să pună numaidecât să întindă
pânza cea mare.
Operaţia era plină de primejdii şi Mr. Mellaire şovăi. Dar minutele erau 
numărate. Trebuia să fugim cât mai iute de uscatul acela aprig, ori să ne 
sfărâmăm.
Mr. Pike îşi înnoi ordinul:
— Mă auziţi, Mr. Mellaire? Pânza cea mare! Sau ajungem cu Toţii în Iad!
Oamenii se repeziră cu toţii şi pânza cea mare fu întinsă.
Dacă vântul care se năpusti asupră­i ne­ar fi înpins spre uscat, s­ar fi 
sfârşit cu noi.
Dar pânza se umflă şi furăm aruncaţi pe neaşteptate spre largul mării, 
prin câteva sărituri înspăimântătoare.
— Încetiniţi cârma! Urlă Mr. Pike lui Tom Spink şi cârmacilor care­l 
ajutau.
„Încetiniţi cât mai mult, sau ne înccăm. Bătu­v­ar Dumnezeu! În ce fermă
de vaci aţi învăţat marinăria?”
În clipa aceea, se deschise uşa odăii hărţilor şi apăru căpitanul West, pe 
care­l uitasem cu totul.
Înaintă câţiva paşi spre noi. Văzându­l că tremură şi se clatină, mă
repezii la el şi­l prinsei de braţ. Apoi, păru că­şi recapătă echilibrul, dar capul îi
căzu greoi pe piept.
— Mr. Pike, murmură cu voce stinsă, este un ofiţer desăvârşit. Manevra 
era primejdioasă, fără îndoială, fiindcă nu se schimbase cu totul direcţia 
corăbiei.
„Dar ea a izbutit, totuşi! Un ofiţer adevărat, vă spun…” „Sunteţi bun, Mr. 
Pathurst, să­mi daţi ajutor să mă întorc? Nu mă simt bine…”
Uşa grea de fier se închise în urma lui şi mi­a trebuit o mare sforţare 
muşchiulară pentru ca, în ciuda legănărilor şi zvârcolirilor corăbiei, să ajut pe 
căpitanul West să treacă pragul. El îmi mulţumi printr­un semn făcut cu 
mâna, se întinse pe canapea şi, la întrebarea mea dacă are nevoie de ceva, îmi 
făcu semn că nu.
Îl lăsai singur şi mă dusei iar pe dunetă, tocmai la timp pentru a vedea 
ţâşnind o adevărată santinelă înaintată a „Capului anevoios” şi a şirului de 
stânci care îl păzesc.
Nu ne puteam întemeia nădejdile de a scăpa de acest dinte uriaş înfipt în 
valuri, decât pe vreo minune.
— Strângeţi pânzele! Strângeţi­le! Urlă Mr. Pike.
Echipajul se năpusti la manevră, în timp ce secundul se repezi spre roata
cârmei, pe care o smulse din mâinile lui Tom Spink şi o răsuci furios.
Dar e neîndoios că orice strădanie ar fi fost zadarnică, dacă o rafală n­ar 
fi împins mai tare pânza cea mare, tocmai la vreme.
Trecurăm la mai puţin de o aruncătură de piatră de blocul uriaş, în jurul 
căruia clocoteau valurile spumoase şi, îngroziţi de moartea ce ne ameninţa, 
fiecare din noi îşi simţi respiraţia oprită.
Numai datorită întâmplării, vergele de sus ale catargurilor nu se izbiră de
stâncă.
De pe punte, răsună un ţipăt:
— A căzut un om în mare!
Primejdia fiind înlăturată, Mr. Pike părăsi cârma.
El ridică mâinile spre fer.
— Care­i nătărăul? Întrebă pe Mr. Mellaire, cu un aer ursuz.
— Boney, mi se pare. De altfel, nu era bun de nimic.
— Cu atât mai bine! Că doar n­om alerga după el…!
Mă înapoiai spre odaia hărţilor, neliniştit de starea căpitanului West, a 
cărui greşeală de neînţeles ne­ar fi făcut pe toţi să pierim, împreună cu 
„Elseneura”.
Mă uitai printr­o ferestruică. „Samuraiul” zăcea pe podea: un trup 
ţeapăn, care se mişca la fiecare legănare a corăbiei…
CAPITOLUL XXX.
Dulgherul finez dispare cu „vrăjitori” cu tot.
Moartea căpitanului West a fost o lovitură crâncenă pentru Marguerite în
ciuda sforţărilor ei de a se arăta tare şi a nu­şi trăda durerea. Ea mi­a amintit 
temerile pe care le avea cu privire la sănătatea tatălui ei, de la începutul 
călătoriei; îngrijorarea aceasta a fost una din pricinile care au hotărât­o să se 
îmbarce împreună cu el. Suferea de inimă, fără îndoială.
Nici Mr. Pike nici Mr. Mellaire, nici eu nu făcurăm în faţa fetei vreo aluzie
la groaznica greşeală a căpitanului West, pe urma căreia am fi dispărut cu toţii 
în valuri.
„Samuraiul” a fost scufundat în apă la ora patru după­amiază, după
ritualul obişnuit.
Numaidecât, Mr. Pike a preluat conducerea corăbiei.
El a adunat mai întâi cele două echipe de serviciu şi le­a dat sfaturi. 
Fiecare din cuvintele lui era câte un punct ascuţit, sortit să pătrundă până şi în
creierii cei mai mărginiţi.
În mod deosebit, a înştiinţat oamenii că au un nou conducător şi că deacum
încolo lucrurile vor merge altfel decât înainte.
— Până acum, încheie Mr. Pike, v­aţi făcut poftele şi aţi trăit ca nişte 
rentieri. Acum trebuie să munciţi serios. Puţin suflet, ce dracu! Puţin suflet!
Oamenii au plecat capul tăcuţi. Se tem de Mr. Pike, care nu încetează să­
i hărţuiască şi­i loveşte necontenit cu pumnii lui pătraţi, aşa cum o dovedesc 
numeroşi obraji umflaţi şi învineţiţi. Fără îndoială, vor face tot ce sunt în stare!
Vântul a încetat deodată şi „Elseneura” pluteşte ca o bucată de plută pe 
marea liniştită. Din când în când, câte o adiere uşoară ne împinge puţin.
În cursul după­amiezii, Mr. Mellaire, care era de veghe, s­a apropiat de 
mine şi, trăgându­se deoparte, îmi destăinui gândurile sale cele mai ascunse.
— Păcătos sistem, Mr. Pathurst, mi­a spus, e cel al noului nostru 
comandant. Istoveşte prea mult oamenii!
„Ocărâţi şi loviţi orbeşte, nu se gândesc deocamdată să se împotrivească. 
Sunt prea prăpădiţi.
„Dar asta nu ţine aşa până la sfârşitul călătoriei. Mr. Pike e învechit. Nu­
şi dă seama că, din tinereţea lui şi până acum, s­au schimbat vremurile. Nici 
legile maritime nu mai sunt aceleaşi. Nu te poţi purta cu un echipaj atât de 
rău, cum se poartă el zilnic.” „Să aşteptăm urmările şi veţi vedea că am 
dreptate!”
Îi răspunsei cu toată cruzimea:
— Ha! Ha! După cum văd, aţi plecat urechea binevoitoare la acuzaţiile 
ticăloşilor pe care­i avem la bord.
„Daţi­mi voie să vă spun, că atitudinea dV. Nu­i deloc potrivită unui 
ofiţer!”
Lovitura fu bine ţintită. Vălul subţire de blândeţe ce se aşezase pe 
privirea înşelătoare a lui Mr. Mellaire, pieri pe neaşteptate.
Ochii lui de ucigaş scăpărară şi părură că se ţintesc asupră­mi.
Dar Mr. Mellaire îşi reveni curând, buzele îi schiţară un surâs şi privirea 
îi deveni oarecum liniştită.
— Aţi înţeles greşit, îmi răspunse blând, reflecţie foarte firească pe care, 
în interesul tuturor, mi­am îngăduit să vi­o împărtăşesc.
„Aş fi mâhnit dacă v­aţi supăra pe mine. Să presupunem mai bine că nu 
aţi auzit nimic! Fiţi încredinţat, vă rog, că sunt, ca oricare altul, un ofiţer 
pătruns de îndatoririle lui.” „Dar vă repet, creierii oamenilor, sunt mai 
frământaţi acum, ca altădată. Sunt eu de vină? Şi nu­i mai bine să fim cu ochii 
în patru?”
Convorbirea noastră alunecă asupra unor probleme. Căzurăm de acord, 
Mr. Mellaire şi cu mine, că necunoscuţii pe care ni­i dăruise Capul Horn şi în 
privinţa cărora echipajul continuă să fie stăpânit de aceeaşi groază
superstiţioasă, dădeau necontenit dovadă de o bunăvoinţă fără margini, spre a 
fi folositori.
Aceştia, cel puţin, fiind izolaţi de restul echipajului, din pricina 
neputinţei de a se înţelege cu oamenii noştri într­o limbă cunoscută, nu vor fi 
molipsiţi. Mă uit uneori la ei cu luare­aminte, în timp ce se află pe punte, 
proptiţi bine pe picioare şi am impresia că vor să cerceteze nemărginit cu 
privirea lor visătoare. Neîndoios că se gândesc la ţările îndepărtate în care s­au 
născut, unde au mame cu ochii ca topazul, la fel ca ai lor, unde locuiesc fraţii 
lor de rasă, al căror păr este de culoarea nisipului, ca şi al lor.
Zilnic am convorbiri prieteneşti cu Tom Spink, pe care­l găsesc mereu la 
bara cârmei. Îl încurajez pe cât pot, fiindcă acest anglo­saxon, oţelit, pare cu 
totul pierdut, deşi este un marinar încercat.
Lăsându­şi deoparte la modul propriu, nu­şi ascunde descurajarea, şi nu
încetează să se tânguiască:
— Niciodată, mi­a spus amărât, nu mă voi mai îmbarca pentru 
înconjurul Capului Horn! Am jurat­o de o mie de ori, dar de data asta­mi voi 
ţine jurământul.
„Nu, niciodată, Mr. Pathurst! Niciodată!”
Mi­a istorisit şi el o păţanie. Iat­o:
Era pe „Nahoma”, acum vreo patru ani. Două sute treizeci de zile de la 
Liverpool la San­Francisco. Da, două sute treizeci, nu mai puţin!
„Aveam o încărcătură de creozot şi ciment. Şi creozotul cere să fie aşezat 
cu multă grijă, altfel nu stă locului.
„Luni de zile, mi­a fost cu neputinţă să trecem de Cap. Între timp, muri 
căpitanul şi fu scufundat în mare, chiar aici.
„Apoi, începură să ne lipsească merindele şi ne îmbolnăvirăm toţi de 
scorbut. Mulţi dintre noi muriră. Era un blestem!”
— Cu toate acestea, îi spusei râzând, te­ai îmbarcat iar…!
Tom Spink rămase tăcut câteva clipe, pentru a­mi mărturisi apoi, cu glas
încet:
— Dacă marea ar fi înghiţit pe dulgher, în locul lui Boney…!
Mai întâi, nu­l înţelesei. Apoi, îmi adusei aminte că dulgherul era 
„finezul”, vrăjitorul afurisit care „aduce timp bun sau rău, când vrea” şi „nu se 
gândeşte decât să joace renghiuri bieţilor marinari. „
*
* *
De ieri, vremea s­a schimbat cu totul, ca prin farmec.
Având în spate un vânt puternic dinspre est, alergăm în sfârşit spre vest, 
cu o iuţeală de douăsprezece noduri.
Cum dulgherul a dispărut, potrivirea între aceste două fapte dă de 
gândit.
Azi­dimineaţă, când m­am trezit şi în timp ce Wada mă ajuta să mă
îmbrac, am fost uimit de seriozitatea obrazului său, Şi mi­a împărtăşit 
noutatea, cu un aer posomorât. Din ajun, nu se mai ştie nimic despre dulgher.
Din ordinul lui Mr. Pike, au fost scotocite toate colţişoarele corăbiei. Nu 
s­a găsit însă nimic.
— Şi ce crezi că i s­o fi întâmplat? Întrebai.
— Oamenii ucis pe el şi aruncat apă. Toţi neghiobi şi ticăloşi! Adevărată
bandă de câini şi porci!
Întrebai pe steward, care îmi adeveri spusele lui Wada şi socoti, ca şi el, 
că dulgherul a fost omorât.
El adăugă:
— Toţi aici gândesc numai la omor. Şi pe mine omorât, sigur, azi, mâine!
„Foarte bine! Dar eu apăr la mine. Şi întâi omorât câţiva!”
Spunându­mi aceste cuvinte, îşi descheie vesta şi văzui de­a lungul 
corpului său, în partea stângă ca s­o poată avea oricând la îndemână, o teacă
de pânză, legată cu o curea. Din teacă se ivea mânerul unui cuţit lung, cu care 
taie măcelarii carnea în bucăţi.
Bătrânul chinez scoase încet arma de temut, care avea o lungime de vreo 
două picioare. Pentru a­mi arăta că era bine ascuţită, tăie o foaie de ziar în 
bucăţele.
— He­he! Adăugă el cu un rânjet batjocoritor. Eu numai „galben 
murdar”, „maimuţoi”, „fleac”. Înţeles!
„Dar ei lasă pace pe mine!”
Nimic nu­mi dădea putinţa să aflu adevărul. Noaptea fusese liniştită, 
Ninsese. Nici un val nu scăldase puntea corăbiei. Aşadar, presupunerea unui 
accident trebuie înlăturată.
Pe la ora opt, Mr. Pike a întrunit pe toţi oamenii pe corabie şi i­a întrebat 
pe rând. Răspunsurile au fost aceleaşi: „Nu ştiu nimic!
Când i­a venit rândul, Mulligan Iacobs a fost neobrăzat ca de obicei:
— Dulgherul?! Mârâi. Dar ce credeţi că puteam să­i fac?
„Îmi închipui că mă veţi învinui că m­am repezit la uriaşul acela şi l­am 
aruncat peste bord. Ce dovadă aveţi, vă rog? E adevărat că sunt cel din urmă
dintre nătărăi şi că am, aşa prăpădit cum sunt, o forţă de taur!”
Mr. Pike se încruntă, dar nu stărui şi trecu la altul.
Scena era mişcătoare. De sus, de pe dunetă, Mr. Pike domina semeţ pe 
oamenii adunaţi pe punte, vicleni şi închişi în ei înşişi. O zăpadă uşoară îşi 
scutura vertical fulgii în aerul liniştit.
„Elseneura”, ale cărei pânze erau aproape amorţite, aluneca încet şi 
suspinând pe valurile, care abia îi atingeau marginile.
Cu chipurile trase, oamenii se legănau în ritmul pe care­l impunea 
corabia, cu mâinile în mănuşi şi picioarele în cizme. Cei trei necunoscuţi cu 
ochii ca topazul ascultau visători, fără să priceapă nimic.
Deodată, începu să bată vântul dinspre est.
Mr. Pike fu cel dintâi care simţi. Îl văzui tresărind şi întinzând obrazul 
spre vântul acela uşurel. În clipa următoare, îl simţii şi eu.
El aşteptă o clipă, spre a se încredinţa că n­a fost numai închipuire. Apoi,
uitând de dulgherul dispărut, începu să dea ordine scurte echipajului, care se 
grăbi să­şi reia munca.
Toate pânzele pe care le aveam fură întinse pe vergi, până în vârful 
catargului: cârmaciul învârti roata barei şi „Elseneura” începu să alerge spre 
est. Ochii mei întâlniră pe cei ai lui Tom Spink, a cărui privire era triumfătoare.
Părea că spune: „prevăzusem bine!” Şi faptele o dovedeau cu prisosinţă. 
Dulgherul cu picioarele mari zburase peste bord, fără să ştie cum, împreună cu
traista lui cu vrăjitorii – şi vântul cel bun venise!
Voios din cale­afară, Mr. Pike măsura duneta în lung şi în lat. 
Dispreţuind frigul, îşi scosese mănuşile şi­şi freca mâinile de bucurie. Îşi 
vorbea şie­însuşi şi­şi manifesta mulţumirea într­un chip hazliu.
Îşi îndrepta privirea când spre partea de dinainte şi spre oamenii a căror 
muncă o supraveghea, când, fericit, spre partea din care sufla vântul prielnic şi
cădea zăpada.
— Ei bine, ce credeţi Mr. Pathurst? Mă întrebă fără veste.
De data asta am nimerit­o! Am nimerit­o! Ha! Ha! Ha!
Flecărea vrute şi nevrute şi începu să­mi vorbească despre restaurantele 
franţuzeşti din San­Francisco, ale căror bucătării erau neîntrecute în pregătirea
unei anumite mâncări de raţă.
— Raţa trebuie apucată şi aruncată într­un cuptor bine încălzit, unde stă
şaisprezece minute… După mine, patrusprezece minute sunt de ajuns. 
Mâncarea e coaptă şi delicioasă!
Vorbindu­mi, îi lăsa gura apă…
Pe la amiază, încetă să cadă zăpada şi vântul deveni mai rece. Ne iuţirăm
pasul şi dulgherul acela uriaş aruncat în apa îngheţată spre a servi de hrană
peştilor, rămase mult în urma noastră.
La ora trei, începu furtuna şi noi sfâşiam, cu o iuţeală nebună, Oceanul 
turbat, ale cărui valuri ce veneau dinspre est se spărgeau zgomotos de cele ce 
veneau dinstre Vest, respingându­le într­o luptă cumplită şi triumfătoare.
Mr. Pike privea pierdut vergele vintrelor, care se bolteau sub rafale, ca 
arcurile sub mâna unui arcuş nevăzut şi erau în fiecare clipă ameninţate să fie 
smulse sau frânte.
Puţin îi păsa, îmi spunea, jurându­mi că – orice s­ar fi întâmplat – nu va 
strânge nici o bucăţică de pânză.
Mai mult, dădu ordin să se întindă şi pânza cea mai mare, susţinând că
nici Dumnezeu, nici chiar Diavolul nu vor izbuti s­o facă să sară din loc.
— Barometrul coboară! Îmi spuse Mr. Pike. Asta­i bine! Cu cât se va mări
puterea vântului, cu atât mai repede vom înainta spre vest.
Doi inşi, schimbaţi la fiecare jumătate de oră, se căzneau în acelaşi timp 
cu mânuirea barei de la cârmă. Şi cu tot frigul, le şiroia sudoarea pe obraji.
Spre seară, ne încrucişarăm cu altă corabie care încerca să se îndrepte 
spre est şi îndura, la rându­i toate necazurile pe care le îndurasem noi.
Văzând­o, Mr. Pike începu să ţopăie ca un sălbatic şi salutând­o 
batjocoritor, îşi urlă dispreţul voios spre formele îmbrăcate în muşamale, ce se 
zăreau pe duneta acelei corăbii nenorocite.
Noaptea care urmă în plină suferinţă şi glorie, astfel că nu putui închide 
ochii.
Săriturile „Elseneurei” mutaseră din loc soba cea mare din salon şi focul 
trebui să fie stins. În cabine au fost aprinse sobe cu gaz. Dar soba mea 
răspândea un miros înăbuşitor, încât am stins­o.
Aflai a doua zi dimineaţă, că nici Marguerite nu putuse dormi. Dar 
alergătura nebunească a corăbiei n­o înfricoşa deloc.
În schimb, Mr. Mellaire era stăpânit de oarecare temeri, pe care mi le 
mărturisi:
— Să conduci în felul acesta o corabie atât de încărcată ca a noastră, e 
un lucru nechibzuit.
„Elseneura” nu­i un yacht uşor, cu care­ţi poţi îngădui orice îndrăzneală, 
ci un adevărat lădoi plin cu cărbuni. Ce s­ar întâmpla dacă ne­ar sfărâma 
catargurile? Am fi nimiciţi!”
La ora opt, Marguerite şi cu mine ne urcarăm pe dunetă şi găsirăm pe 
Mr. Pike, care nu dormise deloc.
Ne salută voios.
Cât despre echipaj, el părea încă îngrozit. Nu i se putu da nici o mâncare 
caldă, întrucât bucătăria de pe partea din faţă a corăbiei fusese inundată în trei
rânduri. Oamenii trebuiră să se mulţumească doar cu pesmeţi de mare şi carne
de cal, conservată.
La amiază, ajunseserăm o corabie care avea puţine pânze întinse şi 
mergea în aceeaşi direcţie cu noi.
— Ia priviţi pe fricoşii ăştia! Zeflemi Mr. Pike. N­au măcar curajul să se 
lase mânaţi şi­şi pierd vremea asta bună degeaba, de ţi­e mai mare mila!
În mai puţin de un sfert de oră, înconjurarăm şi depăşirăm vasul acela, 
destul de drăguţ dealtfel. Atât de mare era iuţeala cu care mergeam, încât vasul
celălalt părea că stă nemişcat.
Mr. Pike, întocmai ca un ştrengar scăpat de curând de la şcoală, îşi 
reîncepu tropăiturile de bucurie din ajun şi dădu cârmaciului ordinul să se 
alăture uşor de corabia aceea.
Ofiţerii şi echipajul ne priviră înmărmuriţi trecând ca o trombă pe lângă
ei şi Mr. Pike le întinse un capăt de odgon, îndemnându­i parcă să se lase 
remorcaţi.
Până şi Marguerite începuse să se înspăimânte. Privirea i se ducea fără
voie spre vergelele care se încovoiau.
Amândoi întâlnirăm apoi pe Tom Spink, istovit din cale­afară şi care 
fusese înlocuit la cârmă.
— Ei bine, îi spusei, dispariţia dulgherului ne­a adus noroc, fără îndoială.
Eşti mulţumit?
— Doamne, Dumnezeule! Dacă secundul nostru l­ar fi însoţit în fundul 
apei, fericirea noastră ar fi fost şi mai mare!
La ora cinci după­amiază, loch­ul de măsurat iuţeala înregistrase, din 
ajun la aceeaşi oră, trei sute patrusprezece mile.
Acum e miezul nopţii şi, ghemuit în patul meu şi fără somn ca de obicei, 
scriu în grabă rândurile acestea pe carnetul meu de notiţe.
*
* *
Acum, am trecut de­a binelea de Capul Horn!
Vântul nu mai bate atât de tare, timpul se îmbunătăţeşte şi mersul 
nostru e iarăşi normal. Temperatura e mai plăcută şi în curând vom începe să
simţim parfumul elizeelor.
Oamenii s­au înviorat. Ieri­seară am auzit pe unul din ei cântând.
Stewardul a pus deoparte cuţitul lui uriaş, iar gândurile negre i s­au 
luminat până într­atât, încât aseară l­am găsit jucându­se de zor cu Possum…
Şi chipul lui Wada s­a înseninat.
Dar Mulligan Iacobs şi Andy Fay rămân tot viperele veninoase ce au fost 
neîncetat.
Din ce în ce mai hotărât, Charles Davis nu vrea să moară.
Larry s­a lăsat să i se scoată un dinte. După trei zile de suferinţe 
cumplite, a venit în partea din urmă a corăbiei şi a rugat pe secund să­i 
uşureze durerile.
Mr. Pike s­a grăbit să­l satisfacă, dar n­a vrut să se „maimuţărească”, 
adică să întrebuinţeze cleştele de oţel, folosit în asemenea cazuri şi aflat în 
lădiţa cu medicamente.
— Nu­mi pasă, mi­a spus, de invenţiile astea! Şi după sistemul bun şi 
bătrânesc pe care l­am îndrăgit totdeauna s­a servit de un cui şi un ciocan.
Nu­i de crezut, ştiu, dar am văzut cu ochii mei: o lovitură de ciocan, dată
cu îndemânare şi dintele a sărit!
Şi Larry a sărit în sus şi a început să alerge în dreapta şi stânga, urlând 
ca un turbat şi ţinându­se de falca pe care o credea crăpată.
Mr. Pike susţine că în felul acesta a scos în viaţa lui sute de dinţi, fără
vreo urmare nenorocită. Totul e să te pricepi!
Ne­a mai istorisit că a călătorit cândva cu un căpitan, care se bărbierea 
în fiecare duminică fără brici. Cum?
Se folosea de o lumânare şi de un ştergar ud, cu care­şi ştergea faţa pe 
măsură ce­şi pârlea părul.
Secundul e din ce în ce mai vesel.
— Ha! Ha! Ha! Cred că, după moda veche, am dat echipajului o imagine 
vie despre navigaţia de altădată.
Oamenii nu vor uita curând lecţia aceasta!
„Adică n­o voi uita cel puţin acei care nu vor zbura peste bord, cu sau 
fără sac de cărbuni la picioare, înainte de a ajunge în vreun port oarecare!”
Îl întrebai, oarecum uimit:
— Aşadar, credeţi că vom mai avea morţi şi afundări?
Mr. Pike se întoarse spre mine, mă privi o clipă drept în ochi şi­mi 
răspunse:
— Fiţi sigur de asta! Iadul n­a început încă să­şi dezlănţuie puterile!
Secundul îşi face quart­urile înainte, schimbându­se regulat cu Mr. 
Mellaire.
Din delicateţe faţă de Miss West, Mr. Pike şi­a păstrat cabina pe care o 
avea. De fapt, obiceiul este ca, în cazul când căpitanul moare în timpul 
călătoriei, secundul să se mute în cabina lui.
De la dispariţia dulgherului, Mr. Mellaire mănâncă singur în încăperea 
cea mare din partea de dinapoi a corăbiei şi doarme împreună cu Nancy în 
partea centrală.
CAPITOLUL XXXI.
Se dezlănţuie răzvrătirea.
S­au scurs două săptămâni de când am trecut de al cincizecilea grad în 
Oceanul Pacific. Ne aflăm acum la al treizecişişaptelea grad adică la aceeaşi 
latitudine sub Ecuador, ca şi deasupra Ecuadorului.
Şi iată că încep să se împlinească prevestirile lui Mr. Pike şi cele ale lui 
Mr. Mellaire.
Zilele bune n­au luat cu câe şi amintirea suferinţelor îndurate, iar 
vrăjmăşiile strânse în timpul călătoriei s­au înrădăcinat mai mult.
Possum, biata mea javră, a dezlănţuit fără vrere rezvrătirea.
Ieri­dimineaţă, pe la ora nouă, Mr. Mellaire, care era de veghe, se afla 
tocmai sub cafasul catargului şi dădea diferite ordine lui Sundry Buyers care, 
împreună cu Arthur Deacon, Ditman Olansen şi Maltezul, era cocoţat pe 
catarguri.
Mr. Pike umbla pe podişca de oţel.
Pe acoperişul locuinţelor centrale ale echipajului, Possum zburda în jurul
coteţului, în care găinile, cu penele năpârlite dar dornice de viaţă, băteau din 
aripi şi culegeau grăunţele şi tărâţe aduse de steward.
Câinele fericit şi el de îndreptarea vremii, lega iar cunoştinţă cu păsările 
şi, spre a le adulmeca mai de aproape, îşi vârâse botul printre zăbrelele 
coteţului.
O găină înţelegându­i rău prietenia, se repezi spre câine şi­i aplică în bot 
o puternică lovitură cu ciocul.
Dându­se înapoi, Possum scoase un ţipăt de durere, un ţipăt ascuţit şi 
supărat.
Acest ţipăt atrase luarea­aminte a lui Ditman Olansencare, aplecat pe 
vergă, întinse gâtul spre a vedea ce s­a întâmplat. El ţinea pe umeri un 
scripete, pe care era înfăşurată o funie. Când îşi întinse gâtul, Olansen scăpă
de pe umeri scripetele, care căzu lângă Mr. Mellaire fără să­l rănească însă.
Dar funia, lovind în treacăt capul celui de­al doilea locotenent, îi smulse 
şapca, deşi era prinsă cu o curea.
Mr. Pike, aşa cum am spus, era pe aproape. De pe podişca de oţel, zări 
deodată dedesupt, îngrozitoarea crăpătură din ţeasta lui Mr. Mellaire. 
Rămăsese încremenit câteva clipe, întrebându­se dacă nu cumva visează.
Fără să­şi dea seama, îşi strânse pumnii, în timp ce privea cu toată
atenţia acest semn de neînlăturat datorită căruia putea recunoaşte fără greş pe
ucigaşul căpitanului Somers.
În clipa următoare, cobori încet pe punte şi se îndreptă spre al doilea 
locotenent, cu gândul vădit de a­şi vârî degetele, ca ghearele unei păsări de 
pradă, în şanţul acela înfricoşător – şi să­i sfâşie creierul.
Mr. Mellaire se dădu iute înapoi cu doi paşi, iar Mr. Pike păru că e iar 
stăpân pe sine. Braţele­i căzură de­a lungul corpului şi se opri.
— Ştiu cine eşti!… Spuse Mr. Pike cu voce surdă, care tremura de 
tulburare.
„Acum optsprezece ani, ai fost pe „Cyrus­Thomson”, care, rămânând fără
catarguri din pricina vijeliei, se scufundă. Ai luat loc în singura luntre ce a fost 
salvată.
„După şapte ani, ai fost pe „Iason­Karrison„ la San­Francisco şi căpitanul
Somers a fost ucis de cel de­al doilea locotenent, ai său, care erai tocmai tu, 
adică unul dintre spravieţuitorii de pe „Cyrus­Thomson”.
„Ucigaşul, care avusese ţeasta crăpată de un bucătar nebun, se numea 
Sydney Waltham, despre care ţi­aş fi recunoscător dacă mi­ai da noutăţi”.
Fără să mai asculte Mr, Mellaire, sau mai curând Sydney Waltham, făcu 
în ciuda celor cincizeci de ani ai săi o săritură în lături, cu o uluitoare agerime 
şi se repezi spre partea centrală a corăbiei, unde­şi avea cabina.
Dar nu fugise ca să se ascundă în ea, ci pentru a ieşi curând ţinând în 
mână un revolver automat Smith şi Wesson, calibrul 32, cu care începu să
tragă.
Câteva gloanţe se turtiră în parapetul punţii înguste, spre care Mr. Pike 
se repezi numaidecât. Şi, cu toate că nu­i plăcea să lase să se creadă că fuge, 
se retrase şi ajunse pe dunetă, din câteva sărituri.
Atunci, răzvrătirea se dezlănţui pe neaşteptate.
Arthur Deacon, cocoţat pe catargul din urmă, se aplecă şi aruncă spre 
Mr. Pike, care tocmai trecea pe dedesubt, sula de desfăcut nodurile funiilor; ea 
se învârti de mai multe ori, scânteind în bătaia soarelui.
Sula era gata­gata să atingă pe Mr. Pike şi să sfărâme pe Possum, care 
alerga spre partea din urmă, înnebunit de împuşcăturile ce se auzeau, fiindcă
Mr. Mellaire, fără să ţintească de ajuns de bine, trăgea necontenit. Vârful 
ascuţit al sulei pătrunse cu atâta putere prin lemnul punţii, încât sula 
continua să vibreze cu furie câteva secunde.
În cele din urmă, în timp ce un ultim glonte se izbi de închizătoarea de 
oţel a odăii hărţilor şi în timp ce omul de la cârmă îşi părăsea postul, văzui pe 
Mr. Pike coborând pe furiş spre cabine.
În ce mă priveşte, nu mă clintisem din postul meu de observaţie situat în 
partea centrală a corăbiei, fie din pricină că eram încredinţat că nu mă
ameninţa nici o primejdie, fie pur şi simplu din lipsă de prezenţă de spirit în 
faţa evenimentelor ce se produseseră atât de neaşteptat.
În timpul unei potoliri, izbutii să ajung pe dunetă, când răzvrătiţii, 
conduşi de Sydney Waltham şi de cei trei ticăloşi, dădură năvală, plini de 
avânt. Văzui banda îmbrâncindu­se şi repezindu­se spre scară, pentru a se 
căţăra, dar nici nu mă gândii să încerc să­i opresc. Era foarte nimerit să nu mă
împotrivesc, fiindcă n­aş fi izbutit; dimpotrivă, aş fi dat răzvrătiţilor prilejul să
mă ucidă.
Atingându­şi ţinta, oamenii părură foarte zăpăciţi de izbânda dobândită
atât de lesne şi cu totul dezamăgiţi că nu găseau înainte­le nici un vrăjmaş.
Trecând pe lângă mine, Bert Rhine păru că vrea să se oprească, spre a 
mă lovi cu ajutorul cuţitului pe care­l avea în mână. Dar îşi reluă aproape 
numaidecât alergătura, socotindu­mă desigur „un număr fără însemnătate”. 
Mă simţii niţel jignit, dar şi fericit.
Când oamenii văzură că nu mai era nimeni pe dunetă, rămaseră uluiţi. 
Oare conducerea corăbiei era părăsită în voia soartei? Asta­i supăra şi­i 
îngrijora mult.
Bert Rhine trimise pe italianul Guido Bombini să înconjoare adăpostul 
care acoperea roata cârmei, spre a se încredinţa că nu se ascunsese acolo nici 
un duşman.
Apoi, dădu un ordin evreului Isaac Chantz, pe care O'Sullivan îl rănise la 
începutul călătoriei. Şi, Chantz, urmat de câţiva voinici, se duse în chip de 
cercetaş spre odaia hărţilor, a cărei uşă o deschise fără veste.
În aceeaşi clipă, străluci şi se prăbuşi asupră­i un cuţit lung măcelăresc, 
pe care­l ţinea o mână galbenă uscată. Cuţitul îi alunecă de­a lungul capului şi
gâtului şi­i atinse umărul stâng.
Oamenii care însoţeau pe Isaac Chantz se dădură înapoi şi evreul se 
clătină până la stinghia de sprijinire, apăsându­şi rana cu mâna dreaptă.
Bert Rhine, care în timpul acesta se dusese să cerceteze sufrageria, veni 
în goană, odată cu Mr. Mellaire, care ţinea încă în mână revolverul gol. Ei îşi 
croiră drum printre cei ce se înghesuiau, şovăitori, în faţa odăii hărţilor, a cărei 
uşă se închidea şi se deschidea, în ritmul clătinăturilor corăbiei.
Nu cumva cuţitul ascuns avea să lovească iar pe cel dinţii ce s­ar fi 
încumetat să intre?
Înţelept şi prevăzător, bătrânul chinez nu se arătă. În locul lui, Mr. Pike 
fu acela care se ivi pe neaşteptate, venind pe scara lăuntrică. Era înarmat cu 
revolverul său, Colt, de calibrul 44.
Numaidecât porni spre el o serie de detunături, asemănătoare unor focuri
de artificii. Dar răzvrătiţii, care trăgeau fără să mai ţintească şi ale căror arme 
nu erau proaste, erau atât de zăpăciţi, încât nici un glonte nu nimeri, pe 
secund.
Dar şi el trăgea. Cu tot tărăboiul drăcesc, putui descoperi împuşcăturile 
puternice şi regulate ale revolverului său.
Deodată, văzui pe italianul Mike Cipriani, ducându­şi îndurerat mâna la 
pântece şi prăbuşindu­se pe punte.
Văzându­l corcitura de Shorty, care ţopăia şi se strâmba în mijlocul 
învălmăşelii, dădu semnalul retragerii. Se rostogoli pe scara dunetei şi toţi îl 
urmară. Fu o dezordine nemaipomenită.
Isaac Chantz, care sângera necontenit, fu cel dintâi care fugi după
Shorty.
Nosey Murphy îşi azvârli nebuneşte cuţitul spre Mr. Pike, dar nu­l 
nimeri. Tăişul izbi cu putere unul din mânerele de aramă ale roţii de la cârmă
şi căzu apoi pe podea.
Al doilea locotenent fugi după ceilalţi, însoţit de Bert Rhine. În alergătura 
lor disperată se izbiră de mine puternic, încât erau să mă răstoarne.
„Câmpul de luptă” începea să se golească. Mr. Pike trase încă o dată şi 
nimeri pe Bill Quingley, care se prăbuşi la picioarele mele.
Ultimul care trebuia să fugă era Maltezul. El se opri pe una din treptele 
de sus ale scării, pentru a privi cu îndrăzneală în faţă pe secund. Mr. Pike îşi 
îndreptă spre el ţeava revolverului şi trase. Dar se isprăviseră cartuşele, astfel 
că, în timp ce Maltezul dispărea grăbit, revolverul făcu doar un zgomot sec.
Duneta era a noastră.
Stewardul ieşi încet din odaia hărţilor, ţinând în mână cuţitul său lung şi
pregătit să lovească dacă va fi nevoie.
Marguerite îl urmă. În spatele ei venea Wada, care­mi aducea carabina 
Winchester, o jucărie poate, dar de temut.
Mr. Pike îşi privea revolverul cu o mutră turbată, cercetându­l amănunţit
ca să se încredinţeze dacă se înţepenise, sau i se isprăviseră într­adevăr 
cartuşele.
— Când Marguerite îl întrebă în ce direcţie vrea să îndrume corabia.
Secundul tresări şi răspunse:
— Puneţi bara cârmei spre vânt!
— Înţeles! Spuse Marguerite. Şi alergă spre roata aceea uriaşă, pe care o 
mânui cu ajutorul lui Wada în direcţia arătată de secund.
Din fericire, marea era liniştită şi fiica „Samuraiului” înlocui cu semeţie 
pe cârmaciul dispărut.
După cum vă spusesem, Wada îmi adusese carabina.
— Ea gata pentru trageţi! Îmi spusese. Trebuie numai ridicat piedica.
— Sunt la ordinele dvs.! Mă adresai lui Mr. Pike. Ce am de făcut?
— Ţintiţi pe Roberts! Îmi răspunse.
Şi­mi arătă un om ce se afla pe punte.
Adăugă:
— E cel mai bun trăgător din echipaj. Dacă­l doborâţi, e foarte bine.
„Dacă nu­l nimeriţi, îi veţi insufla cel puţin teama de Dumnezeu”.
Era întâia oară, când ţinteam un om. Dar situaţia era atât de gravă, încât
febra obişnuită într­o asemenea împrejurare nu puse deloc stăpânire pe mine.
Roberts, văcarul era la o sută de picioare de dunetă. Nu­l nimerii. Totuşi, 
greşisem ţinta cu atât de puţin, încât el sări în sus.
În clipa următoare, descoperindu­mă, Roberts îşi îndreptă spre mine 
revolverul cu care era înarmat.
Dar i­o luai înainte, trăgând iar. Atins de data asta, el se clătină şi căzu 
pe spate, apoi încercă să se ridice şi­mi trimise încă un glonte, care se pierdu în
aer.
Mă cuprinse un fel de nebunie, şi, sub apăsarea neîntreruptă a degetului 
meu arătător, o ploaie de plumb ţâşni din arma mea, năpustindu­se asupra lui 
Roberts.
Îl nimerii de cel puţin trei ori. El căzu, după ce se roti de câteva ori, se 
ridică iar într­un cot şi trase iar la întâmplare încă două gloanţe; apoi, se lungi 
pe punte şi rămase ţeapăn. Era mort.
În timp ce­mi priveam arma, simţii că mă atinge cineva pe braţ. Era 
Wada, care­mi aducea o duzină de cartuşe. Le luai şi le încărcai în armă, 
trimiţându­l să­mi aducă altele.
De abia se îndepărtase Wada, când Bill Quingley, care zăcea la picioarele 
mele, îmi prinse gleznele şi îşi înfipse dinţii în pulpele mele. Scosei un ţipăt de 
surpriză şi de durere.
Dintr­o săritură, Mr. Pike îmi veni în ajutor. Trântind lui Bill Quingley o 
lovitură zdravănă de picior, îl făcu să­mi dea drumul. Îi trânti apoi încă una, 
mai zdravănă, trimiţându­l peste bord, fără ca trupul să atingă măcar stinghia 
de sprijin.
Mike Cipriani era în agonie, nu departe de noi. El avu totuşi puterea să
se târască pe podea, părând că vrea să se îndrepte spre cârmă şi să lovească
poate, înainte de a­şi da sufletul, pe Marguerite, ce se afla acolo.
Mr. Pike interveni iarăşi şi, folosindu­se de acelaşi mijloc ca şi la Bill 
Quingley, îi tăie poftele şi gândurile, oricare ar fi fost. Mike Cipriani zbură şi se 
duse să­l întâlnească în mare pe Quingley.
Puntea de jos era goală. Nu se mai vedea nici un răzvrătit.
Mr. Pike îşi vârî revolverul în buzunarul bluzei şi urlă spre partea din faţă
a corăbiei:
— Unde v­aţi ascuns, şoarecilor? Ieşiţi din găuri şi veniţi aici. Vreau să vă
vorbesc.
Guido Bombini, împins desigur de Bert Rhine, fu primul care se arătă şi 
înainta în chip de soi, făcând o sumedenie de gesturi ca să dea de înţeles că are
gând uri paşnice.
La rându­i, Mr. Pike arătă că n­are nimic în mâini.
Când îşi dădură seama că într­adevăr secundul nu mai trage, începură
să apară şi ceilalţi, unul câte unul, având între ei pe Bert Rhine, Nosey Murphy
şi Kid Twist, care conduceau „ostilităţile”.
— Bine! Spuse Mr. Pike, când îi văzu apropiindu­se destul.
Cei trei necunoscuţi pe care ni­i dăruise Capul Horn urmau în neştire 
mulţimea, ca şi Faunul, care nu înţelegea nici el nimic din întâmplările 
groaznice de pe corabie.
Şi Charles Davis apăruse, tot viu. Obrazul lui, galben ca ceara, se 
deosebea în chip ciudat de feţele pârlite care îl înconjurau.
Lângă el se aflau Mulligan Iacobs şi Andy Fay, plini de ură.
— Unde­i Sydney Waltham? Tună Mr. Pike. Vreau să­i vorbesc. De ce nui
aici, printre voi?
„Să se ducă unul să­l caute! Apoi veţi relua lucrul. Dacă nu, Dumnezeu 
să aibă milă de voi!”
Oamenii, neliniştiţi, se frământară într­un tropăit tăcut.
— Sydney Waltham, ieşi la iveală! Tună Mr. Pike peste capetele pe care le 
domina.
— Bestie bătrână! Mârâi Mulligan Iacobs.
— Tăcere, Mulligan! Porunci Bert Rhine, pe care infirmul îl privi cu fiere.
— Bert Rhine, reluă batjocoritor Mr. Pike, fii liniştit! Când îţi va veni 
rândul, nu vei fi uitat!
Şi începu iar să strige:
— Sydney Waltham, ucigaşule, mă auzi? Haide, mişelule, apropie­te, 
avem o răfuială veche amândoi.
Se părea că în gândul lui stăruia mai mult ucigaşul căpitanului Somers 
şi pedepsirea lui, decât însăşi răzvrătirea dezlănţuită.
Dar al doilea locotenent, făcându­se că nu aude, nu se arăta.
Mr. Pike se întoarse iar spre Bert Rhine şi spre răzvrătiţi şi strigă:
— Haide, Bert Rhine, dă­le o pildă! Sau te arunc peste bord, ticălos fără
pereche!
„Vă dau, ţie şi şobolanilor ciumaţi care te înconjoară, două minute ca să
vă supuneţi!”
Ticălosul şi cei doi tovarăşi ai lui rânjiră, cu râsul lor întunecat şi 
duşmănos.
— Mai întâi, mârţoagă bătrână, va trebui să asculţi ce vrem să spunem!
„Davis, tu care nu te sperii şi ştii să vorbeşti, spune tu lecţia!
— Deştept avocat, îl întrerupse Mr. Pike şi straşnică lichea!
Charles Davis rămase cu gura căscată şi Bert Rhine ridică din umeri şi se
răsuci pe călcâie, pregătindu­se să plece.
— A, bine! Spuse el liniştit. Dacă nu vreţi să staţi de vorbă…
Mr. Pike încuviinţă:
— Dă­i drumul, Davis! Scoate­ne neghiobiile pe care le ţii în gâtlej! La 
vremea potrivită, vom mai avea astfel încă o socoteală de încheiat.
Charles Davis tuşi spre a­şi drege glasul şi începu:
Înainte de toate, ţin să declar că nu mă amestec deloc în toată isprava 
asta.
„Sunt un bolnav, care abia se ţine pe picioare şi trebuia să mă aflu în 
clipa asta întins în patul meu.” „Dar mi s­au cerut informaţii privitoare la legea 
maritimă. Le­am dat… Era de datoria mea s­o fac!”
— Şi ce îndrugă „legea maritimă”? Întrebă zeflemitor Mr. Pike.
Fără să­şi piardă curajul, Charles Davis răspunse repede:
— Ea spune că, atunci când ofiţerii unei corăbii nu mai sunt în stare să
asigure conducerea, echipajul îi poate înlocui şi se poate însărcina să mâne 
spre port vasul aflat în primejdie.
„Legea este răspicată în această privinţă şi „Analele maritime” dau 
destule pilde.
„Aşa a fost, în 1892, cazul vasului „Abissin„. Căpitanul muri de friguri în 
timpul călătoriei şi ofiţerii secunzi începură să se dedea băuturii”.
— La fapte! Răcni Mr. Pike. Nu­mi pasă de citaţiile tale! Ce vrei să spui?
— Bine: Repet, vorbesc în calitate de sfătuitor dezinteresat şi fără să am 
vreun amestec. Sunt bolnav, scutit prin însăşi boala mea, de orice osteneală.
„Ei, bine, lucrurile stau aşa. Aveam un căpitan cumsecade. Nimeni dintre
noi nu poate spune nimic pe socoteala lui. Dar a murit!” „Secundul, care i­a 
luat locul, e un om furios, care vrea să ucidă pe al doilea locotenent. Dealtfel, 
nu ne sinchisim prea mult de lucrul acesta şi­l spun numai ca să întregesc 
înfăţişarea faptelor.” „Ceea ce vrem cu toţii este să ajungem în port teferi şi 
nevătămaţi. Dar vieţile noastre sunt în primejdie!” „Niciunul dintre noi n­a 
făcut cuiva rău. Dimpotrivă, dvS. Aţi împuşcat cu revolverul dvS. Doi oameni, 
aruncându­i apoi peste bord, aşa cum voi depune mărturie în faţa 
tribunalului.” „Şi mai este un al treilea aici pe punte, mort şi el, şi sortit să
servească drept hrană rechinilor. De ce? Fiindcă s­a apărat în chip legal. 
Dumnezeu să­l ierte!” „Aceiaşi martori vor depune şi în privinţa aceasta. Ei vor 
spune adevărul, nimic altceva decât adevărul.” „Vorbiţi, domnilor! Spuneţi, 
dacă am sau nu dreptate!”
Se auzi un murmur încurcat de glasuri, care îl aprobau.
— În două cuvinte, vrei să­mi iei locul, hai! Încheie Mr. Pike.
„Şi cu mine ce­ai să faci?”
— Vom avea grijă de dvS. Aşa cum se cuvine, păzindu­vă până la sosirea 
noastră la Seattle.
„Acolo, vă vom preda autorităţilor legale. Credinţa mea este că v­aţi putea
apăra invocând nebunia şi, dacă argumentul vă va fi primit, veţi scăpa ieftin!” 
„Vă vorbesc prieteneşte, cum vedeţi!”
Simţii în clipa aceea, că Marguerite îmi pune mâna pe umăr. Stewardul o 
înlocuise la cârmă şi­i dădu cuţitul cel mare.
— Ţi­ai isprăvit „cuvântarea”? Întrebă Mr. Pike pe Davis. Foarte bine!
Acum, voi răspunde o dată întregii bande. Aveţi cu toţii, v­o repet, exact 
două minute ca să vă hotărâţi.
„Îmi veţi preda pe al doilea locotenent şi vă veţi apuca numaidecât de 
lucru! Veţi fi iertaţi şi la sosire vă veţi primi toată simbria.” „De nu, îndată ce 
vom ajunge pe uscat, veţi fi predaţi justiţiei şi veţi îmbrăca, pentru răzvrătire pe
mare, haina vărgată a puşcăriaşilor!” „Două minute, nu­i aşa?” „Cei care vor să
cunoască puşcăria, n­au decât să rămână pe locurile unde se află! Cei care se 
vor gândi că e mai bine să se supună şi să se poarte cumsecade de acum 
înainte, pot veni aici, pa dunetă, la mine.” „Nu e pe tocmeală! Aveţi două
minute de chibzuit”.
Şi aplecându­se spre mine, îmi şopti:
— Ţineţi­vă arma pregătită şi, dacă e nevoie, nu şovăiţi să trageţi.
„Doar n­or fi crezut porcii ăştia, că ne pot porunci ei nouă!”
Oamenii părură ca şovăie. Buckweat făcu un pas temător înainte, dar se 
opri.
Încurajat totuşi de exemplul lui, Herman Luckenheimer păşi cu hotărâre 
şi se îndreptă spre scara dunetei.
Văzându­l, Kid Twist îi ajunse dintr­o săritură. Înşfăcând pe german de 
spinare, îşi propti în el genunchiul şi­l răsturnă.
Luai arma la ochi, gata să trag.
Dar până s­o fac, italianul Guido Bombini reteză beregata germanului cu 
o puternică lovitură de cuţit.
— Trageţi! Îmi strigă Mr. Pike.
Apăsai pe trăgaci, dar avui ghinion. Glontele nu nimeri ţinta, şi lovi pe 
Faun, care se clătină, scoţând un ţipăt de durere şi se prăbuşi pe punte, tuşind
şi privindu­mă cu sărmanii lui ochi rătăciţi.
Nici un om din echipaj nu mai clinti.
Herman Luckenheimer, pe care Kid Twist nu­l mai ţinea, se prăvălise şi 
el, în timp ce Bert Rhine declară cu glas catifelat şi izimbind batjocoritor:
— Mai sunt niscaiva amatori? Dacă­i îndeamnă inima…!
— Cele două minute au trecut! Vesti Mr. Pike.
— Şi ce aveţi de gând, bunicule? Îl zeflemi Bert Rhine.
Într­o clipă, Mr. Pike îşi trăsese revolverul automat din buzunar, în timp 
ce oamenii se răspândiră cu repeziciune şi fugiră să se ascundă.
Pentru a doua oară, puntea se goli ca prin farmec.
Nu mai rămăseseră decât văcarul, mort şi întins pe spate şi Faunul, 
aşezat pe locul pe care căzuse şi scuipând sânge.
După câteva clipe, apăru un nou grup, care începu să se înghesuie în 
grabă mare spre dunetă.
— Trageţi! Mă îndemnă Marguerite.
— Nu trageţi! Răcni Mr. Pike.
În fruntea grupului venea Louis bucătarul, pe care­l urmau în şir cei doi 
reparatori de pânze, Henry elevul Şcolii navale şi tovarăşul său Buckwheat. 
Tom Spink încheia şirul.
Un glonte, porni de pe partea din faţă a corăbiei şi ţintind grupul se 
pierdu în aer. Tom Spink răsturnă dintr­o lovitură de pumn pe unul dintre 
răzvrătiţii ce stăteau la pândă în drumul său. În clipa următoare, cei şase inşi 
se căţărau sprinten pe scara dunetei şi veniră să ni se alăture.
Numaidecât, Mr. Pike puse la bara cârmei, pe unul dintre reparatorii de 
pânze, în locul stewardului care­şi putea relua astfel locul obişnuit.
Deodată, luarăm­aminte secundul, ca şi Marguerite şi mine, la un cârd 
de albatroşi care pluteau la suprafaţa valurilor, în spatele corăbiei, scoţând 
ţipete asurzitoare. Şi văzurăm, uluiţi, pe Nike Cipriani şi Bill Quingley, care nu 
murise. Cu o putere supraomenească, se agă ţară de loch­ul de măsurat iuţeala
şi pluteau pe urmele „Elseneurei”.
Duşi de corabie, ei izbuteau să se menţină astfel Ia suprafaţa apei.
Deasupra şi­n jurul lor dădeau târcoale albatroşii hămesiţi cu aripile lor 
lungi şi ciocul lor uriaş.
Una dintre păsări, mai îndrăzneaţă, se năpusti asupra italianul lui, care 
izbuti să­i împlânte cuţitul în pântece. Albatrosul se prăbuşi greoi în mare.
Stewardul se apropie şi, cu toată răceala, tăie cu ajutorul cuţitului pe 
care i­l înapoiase Marguerite, linia lochului, de pe căptuşeala de oţel pe care era
aşezată.
Pierzându­şi punctul de sprijin, cei doi încercară să înoate.
Dar, în timp ce se zbăteau în spumele valurilor, cârdul înaripat, 
năpustindu­se asupra acestei prăzi de carne vie, coborî peste ei, lovindu­i 
furios cu ciocul în cap, în umeri şi în braţe, îndoindu­şi ţipetele înăbuşite.
Era un spectacol înspăimântător, dar care – mărturisesc?
— Mă lăsa aproape nepăsător.
Pe aceiaşi oameni, îi văzusem desfătându­se să spintece şi apoi să
chinuiască rechinul, pe care­l azvârliseră apoi în valuri, ca să devină prada 
altor rechini.
Acelaşi joc de crâncenă barbarie se întorcea acum împotriva lor şi, cel 
care trage sabia – de sabie moare, cei doi ticăloşi mureau mârşav, aşa cum şi 
trăiseră…
CAPITOLUL XXXII.
Un concert pe nepregătite.
Cele două „tabere” sunt acum statornicite şi lămurite.
De o parte, pe locurile înalte pe care le stăpânim pe deplin, Marguerite, 
Mr. Pike şi eu, înfăţişăm pătura conducătoare”. Avem cu noi servitori 
credincioşi, nu prea mintoşi, dar pe care ne putem bizui cu nădejde.
În privinţa deşteptăciunii, Henry, elevul Şcolii navale vine în primul rând.
El e unul de­ai noştri, mai tânăr şi are încă multe de învăţat în viaţă.
Buckwheat îl urmează, la depărtare însă. Tom Spink este un marinar 
vrednic, voinic, dar nu destul de hotărât.
Wada, stewardul şi cei doi reparatori de pânze sunt asiatici, astfel că, 
datorită rasei lor, se deosebesc în totul de noi; dar ei sunt cinstiţi şi şi­au dat 
seama că interesul lor se confundă cu al nostru.
Suntem cu toţii unsprezece, împotriva unui număr de douăzeci şi şase în 
cealaltă tabără, dintre care vrăjmaşii noştri cei mai de temut sunt: al doilea 
locotenent, Mr. Mellaire sau Sydney Waltham, numele nu interesează prea 
mult, un om energic din propria noastră rasă, dar un renegat; Bert Rhine, 
Nosey Murphy şi Kid Twist, cei trei şacali; Arthur Deacon, o puşlama 
primejdioasă; Guido Bombini italianul ticălos; Chorty, o corcitură; Andy Fay şi 
Mulligan Iacobs, care împreună cu Isaac Chantz, evreul rănit, sunt însăşi ura 
întrupată.
Faunul, căruia unul din gloanţele mele i­a străbătut un plămân, nu 
poate fi pus la socoteală, ca şi cei trei necunoscuţi cu ochii ca topazul.
Nancy şi Sundry Buiers, cei doi şefi ai echipajului, sunt nişte netoţi, 
despre care n­am ce să vorbesc.
Cei doi marinari scandinavi, Sorensen şi Lars Iacobsen, sunt şi ei tare 
nerozi. Bob este tot un prost, dar ţine să pară altfel. Grecul Tony, sinucigaşul 
care nu a izbutit să moară, este un nebun. Charles Davis îi seamănă, dar mai e
şi un animal răutăcios. Cu deosebire, îndrugă vrute şi nevrute, de dimineaţă
până seara.
John Hackey, un apaş, Maltezul, Frantz Fitzgibbon şi Richard Giller, cei 
doi supravieţuitori dintre „zidarii care şi­au greşit cariera”, împreună cu Ditman
Olansen „şpanchiul” completează lotul.
Situaţia pentru noi ar putea fi şi mai rea. Cea mai bună armă a noastră
este că aproape toate merindele de pe „Elseneura” se află în mâinile noastre.
În ciuda zelului său de luptător, Mr. Pike a înţeles lesne că nu suntem 
destul de numeroşi spre a ne încăiera cu răzvrătiţii.
— Noi suntem cei împresuraţi! Bombăni. Vă daţi seama, da? Dar într­un 
răstimp care nu va putea fi prea lung, ne vom reduce asediatorii la foame. Da, 
vom flămânzi pe câinii ăştia, până ce vor veni să ne lângă picioarele!
„Vă închipuiţi că obiceiul de a aşeza cămara şi sufrageria în partea din 
urmă a corăbiei se datoreşte întâmplării? Nu, Mr. Pathurst! Procedând astfel, 
strămoşii noştri ştiau ce fac!”
Louis este de aceeaşi părere.
— În bucătăria echipajului, îmi spuse, nu mai sunt merinde decât pentru
câteva zile. Mai e şi un butoi cu pesmeţi de mare, dar nici el n­o să ajungă
multă vreme ticăloşilor ăstora!
„Tot numai câteva zile vor ţine şi găinile pe care le­au furat în noaptea 
trecută şi care nu înseamnă mai nimic pentru douăzeci şi şase de inşi.”
*
* * „Elseneura” înaintează încet, pe o mare leneşă.
Mr. Pike şi cu mine ne­am împărţit quart­urile. Rostul cel mai însemnat 
al funcţiunii noastre este să supraveghem scara dunetei, ca să împiedicăm 
orice nouă năvală, dată pe faţă sau pe ascuns.
El are în buzunar revolverul său „Colt”, iar eu port pe umeri carabina 
mea încărcată.
Tom Spink, Wada, Buckwheat şi Louis alcătuiesc echipa mea. Harry, cei 
doi reparatori de pânze şi stewardul sunt echipa lui Mr. Pike.
Consemnul este să nu se îngăduie nimănui să se arate pe punte.
Astăzi, Sydney Waltham apăruse în apropierea părţii centrale a corăbiei. 
Fără să stau pe gânduri, i­am trimis un glonte care s­a turtit de încuietoarea 
locuinţelor din partea aceea a vasului, la o distanţă foarte mică de capul său. 
Waltham a făcut repede o săritură în lături şi a înţeles. Nu l­am revăzut.
Charles Davis a încercat de asemeni să­şi arate vârful nasului. A primit şi
el acelaşi avertisment.
Când s­a lăsat seara, Mr. Pike a întrebuinţat ambele echipaje la ridicarea 
părţii din puntea îngustă ce dă spre dunetă, cu ajutorul unor scripete şi funii.
Mâzgălesc aceste rânduri în timpul meu de odihnă. Am părăsit duneta la 
ora opt, spre a­mi relua quart­ul în primire la miezul nopţii.
Wada susţine, destul de temeinic de altfel, că la sosire vom avea dreptul 
Ia restituirea unor sume din preţul plătit pentru călătorie.
Marguerite nu e prea amărâtă de răzvrătire, prima la care a fost de faţă. 
Şi urmăreşte toate fazele, cu multă curiozitate. Într­o oarecare măsura, 
răzvrătirea este pentru ea un fel de leac împotriva durerii ce o chinuie, mai 
mult sau mai puţin vădit, mai mult sau mai puţin puternic şi de care e 
stăpânită de la moartea tatălui ei.
Am rămas în cabinele noastre. Oamenii care ni s­au alăturat au fost 
instalaţi în odaia cea mare din partea de dindărăt a corăbiei, prin grija 
Margueritei. Ln acest scop, s­au scos păturile trebuincioase dintr­un cufăr.
Pe vas, totul e învălmăşit şi zăpăcit. Pânzele, nestrânse şi nelegate, dau o 
privelişte jalnică. Cele mai multe atârnă de­a lungul catargurilor, încurcate 
unele într­altele şi, la fiecare clătinare a corăbiei, se leagănă trist în gol.
Numai verga cea mare are pânza întinsă cum trebuie, astfel că datorită ei
ne putem urma drumul. Dar înaintăm cu o încetineală supărătoare, care nu 
trece, în cel mai bun caz, de şapte sau opt mile pe zi.
În unele clipe, „Elseneura” se roteşte în juru­i ca o sfârlează şi descrie un 
fel de cercuri nedesluşite, căutând vântul.
Din fericire, marca e potolită şi vremea minunată, aşa încât suntem 
cruţaţi de nenorociri.
*
* *
Zilele trec. S­a scurs o săptămână şi se pare că răzvrătiţii nu suferă încă
de foame. Cu toate acestea, proviziile trebuie să li se fi împuţinat, fiindcă Bert 
Rhine a încercat în două rânduri să încheie un „armistiţiu”.
Dar Mr. Pike a tras mereu în drapelul alb, de îndată ce l­a văzut 
fluturând deasupra locuinţelor echipajului. El vrea o supunere deplină şi fără
vorbărie.
Totuşi, a început să i se pară că vremea trece încet. Cu deosebire însă­l 
stăpâneşte chinuitor o idee: să răzbune moartea scumpului său căpitan 
Somers. Din când în când, îl găsesc măsurând duneta în lung şi în lat şi 
bolborosind ameninţări cumplite împotriva lui Sydney Waltham, strângându­şi 
şi deschizându­şi pumnii lui mari şi pătraţi şi scrâşnind din dinţi.
Uneori, se gândeşte că, întrucât vrăjmaşul nu se prea sinchiseşte de noi, 
ar fi bine să se repeadă noaptea asupra lui. Mi­a vorbit îndelung despre o 
asemenea posibilitate şi sunt încredinţat că, dacă ar cunoaşte sigur ascunzişul 
lui Sydney Waltham, s­ar încumeta să­şi împlinească gândul.
Ieri, pe la ora patru după­amiază, al doilea locotenent s­a arătat pe 
puntea cea mică şi s­a apucat să privească valurile.
— Trageţi în el! Mi­a strigat Mr. Pike.
Îmi proptii arma în umăr şi, ascuns în spatele odăii hărţilor, ţintii cu 
luare aminte, fiindcă Waltham era destul de departe.
— Când secundul mă prinse de braţ şi­mi spuse:
— Nu, nu trageţi! În ciuda depărtării, s­ar putea să­l nimeriţi şi eu îl 
vreau numai pentru mine.
Coborâi arma.
Apoi, se ivi pentru o clipă Shorty care se rezemă în uşa locuinţelor 
echipajului, se strâmbă de câteva ori şi scoase limba spre noi.
Spre seară, Mr. Pike a ascultat sfatul Margueritei şi s­a dus să­şi aducă
fonograful, pe care l­a aşezat pe dunetă. Apoi, a pus aparatul să meargă şi, spre
a­şi bate joc de răzvrătiţi, a ales numai plăci cu arii vesele.
Dar vrăjmaşii au înjghebat la iuţeală o orchestră, care a­cântat până la 
miezul nopţii.
Se auzeau mai ales sunetele unei armonici, al cărei proprietar fusese 
Mike Cipriani, după cum ne­a spus Tom Spink şi cara acum aparţinea lui 
Guido Bombini. Se mai deosebeau flaute, fluiere, tobe şi alte instrumente, 
făcute de răzvrătiţi din tot ce le căzuse la îndemână.
În ziua următoare, concertul a fost reluat, dar întărit de data aceasta de 
bidoane de gaz, tigăi şi toate lucrurile metalice pe care le­au putut găsi 
„muzicanţii”. La fel cu cântăreţii negri, ei mormăiau într­un ritm grosolan, 
lovind mereu cu nişte cleştişori, cu nişte fiare şi cu nişte beţe şi învârtindu­şi 
instrumentele în aer. Neavând bas şi contrabas, au tras necontenit clopotul cel 
mare atârnat în partea din faţă a corăbiei şi au dat drumul sirenei ce trebuie să
funcţioneze numai când e pâclă.
Tărăboiul era atât de asurzitor, încât am fost siliţi să ne înfundăm bine 
urechile. Şi tărăboiul acesta a ţinut toată ziua, fiindcă „muzicanţii”, dornici să
ne desfătăm cât mai mult, se schimbau foarte des.
Eram peste măsură de înfuriat şi, la căderea nopţii, dornic să pun capăt 
tămbălăului, m­am hotărât să mă alătur atacului de noapte plănuit de Mr. 
Pike.
Dar secundul se mulţumi să salte dispreţuitor din umeri.
A doua zi, s­a produs o schimbare. Mr. Pike pusese iar în funcţiune 
fonograful, care începu să înregistreze plăci cu arii de operă. Guido Bombini, 
care are o voce frumoasă de tenor, cântă şi el, acompaniindu­se cu armonia, 
diferite bucăţi de Verdi şi Massenet, ba chiar şi de Wagner.
Bert Rhine şi clica lui au cântat melodii populare. Una din ele, făcând 
aluzie la Mr. Pike şi pe care au răcnit­o de nu ştiu câte ori, avea refrenul 
următor: „E un urs!
E un urs!
Un urs!”
Nancy a cântat şi el, cu voce tremurătoare, un pasaj din „Flying Cloud”.
Până şi cei trei visători cu ochii ca topazul au cântat, în dialectul lor 
necunoscut, diferite doine ciudate, vesele şi triste.
De data aceasta, mânia lui Mr. Pike era atât de mare, încât atunci când 
noaptea fu destul de întunecoasă, îmi dete cu cotul şi­mi propuse de­a dreptul 
să mergem şi să facem pe muzicanţii aceia plictisitori să nu mai cânte 
niciodată.
— Mr. Pathurst, îmi spuse, dacă vrem, putem curăţa pe toţi viermii ăia!
„Luaţi revolverul căpitanului West şi ne vom strecura amândoi cât mai 
nesimţiţi până în partea din faţă a corăbiei. Astfel, vom năvăli fără veste în 
locuinţele echipajului şi numaidecât vom începe să tragem!” „La primele focuri, 
fricoşii bandei, adică Nancy, Sundry Buyers, Iacobsen, Bob şi Schorty, o vor 
şterge spre partea de dindărăt, unde oamenii noştri îi vor măcelări.” „După
asta, ne vom socoti cu ceilalţi, fără greutate!” „Poc! Poc! Poc! Voi doborî într­o 
clipă pe şmecherii cei mari: Bert Rhine, Nosev Murphy, Kid Twist, Bombini, 
Deacon, Mulligan Iacobs, Issac Chantz, John Hackey şi… şi… Sydney Waltham 
care, fără îndoială, va ieşi din ascunziş”.
— Pardon! Spusei zâmbind. Mergeţi prea iute!… Revolverul dvS. Nu are 
decât opt gloanţe. Sydney Waltham îmi rămâne mie!
Mr. Pike se gândi o clipă.
— Da, răspunse, aveţi dreptate! Asta înseamnă unul mai mult decât 
trebuie. Bine! Vă voi da în primire pe Mulligan Iacobs.
„Ei, ce spuneţi? Intraţi în horă?”
Eu şovăii, gândindu­mă la Marguerite.
Dar însuşi Mr. Pike, amintindu­şi răspunderea şi urmările pe care ni le 
atrăgeam, se răzgândi în cele din urmă.
— Nu, nu, Mr. Pathurst, îmi spuse încet, nu ne putem primejdui întratât.
Dacă, din nenorocire, dvs., sau eu, sau amândoi vom fi ucişi, corabia ar 
cădea în mâinile lor.
„Datoria noastră e să rămânem liniştiţi aici, atât cât va trebui!” „Foamea 
e mult mai sigură şi va face mai bine toată treaba.”
CAPITOLUL XXXIII.
Dispariţia lui Mr. Pike.
În cursul unei ploi, torenţiale căzută azi­dimineaţă, Buckwheat se 
îndeletnicea cu strângerea apei în jgheaburile din odaia hărţilor, când deodată
răsună o detunătură – şi un glonte, pornit de pe partea din faţă a corăbiei, îi 
atinse umărul.
Din fericire glontele era de calibru mic şi, din pricina distanţei străbătute,
îşi pierduse cea mai mare parte din puterea de pătrundere. Cu toate că rana nu
era deloc serioasă, omul nostru începu să zbiere, de parcă ar fi urmat să
moară.
Mânios, Mr. Pike fu nevoit să­l potolească, trăgându­i vreo două la ceafă. 
Apoi, se apucă de lucru.
Nu mi­ar plăcea niciodată să. Am nevoie de Mr. Pike în calitate de 
chirurg. Cu degetul lui mic, prea mare însă pentru o asemenea operaţie, ceea 
ce pricinui o mărire însemnată a găurii făcute de glonte, el începu să
scormonească rana lui Buckwheat, în căutarea glontelui.
Buchweath începu să urle ca un scos din minţi. Dar, în timp ce „opera” 
cu mâna stângă, secundul îşi ameninţa victima cu palma dreaptă, astfel că
urletele încetară curând.
Odată glontele scos, cu gingăşia unei scoabe de tâmplar, Mr. Pike trimise 
pe Buchwheat la Marguerite, care­l îngriji, aplicând antiseptice pe rană şi 
bandajându­l.
Între timp, tânăra mea prietenă este foarte ocupată cu noii oaspeţi din 
camera cea mare de pe partea de dindărăt a corăbiei. Ea le­a dat ciorapi şi 
rufărie curată, scoase din lada cu mărunţişuri, ca şi păturile, sfătuindu­i să se 
frece bine cu săpun şi să se clătească apoi cu apa de ploaie adunată de 
Buckwheat.
Şi, spre a se încredinţa că nu va fi înşelată, a poruncit lui Louis şi 
stewardului să vegheze la îndeplinirea exactă a sfaturilor igienice pe care le 
dăduse.
Şi Buckwheat a fost silit să se supună; întâi, a început să se tânguie că, 
din cauza rănii pe care o are, i se cere un lucru cu neputinţă de înfăptuit. 
Marguerite nu s­a lăsat însă şi a însărcinat pe Tom Spink să se îngrijească de 
curăţenia camaradului său.
Pe de altă parte, ea a oprit pe oameni să mai fumeze cu pipa, altundeva 
decât pe dunetă.
Pentru a­şi încorona opera, Marguerite a pus oamenii să răzuie şi să
spele cu leşie pereţii şi tavanul încăperii care­i găzduieşte şi, începând de 
mâine, s­o văruiască frumos.
*
* *
Spre a se hrăni, răzvrătiţii au prins azi câţiva albatroşi, cu cârligul 
undiţei.
Mr. Pike s­a uitat cu binoclul la ei.
Păsările au fost jumulite şi oamenii, după ce s­au săturat de­a binelea, 
au azvârlit scheletele în mare, păstrând numai oasele grele ale aripilor, pentru 
a­şi face din ele ţevi de pipă.
Am aflat „pe spinarea mea” ce sunt „quart­urile peste quart­uri”. Cu alte 
cuvinte, îmi petrec pe dunetă douăsprezece ore din douăzeci şi patru, stând de 
veghe; restul e împlinit de Mr. Pike.
Nu e niciunul dintre oamenii noştri, în care să putem avea destulă
încredere, sau care să aibă destule însuşiri, ca să ne poată înlocui sau 
schimba. Astfel încât, îndată ce ajung în cabină, mă prăbuşesc de oboseală şi 
somn şi dorm ca un copil.
Credincios vechiului meu obicei, încerc uneori să iau o carte şi să citesc. 
Dar mă răpune somnul şi aproape niciodată nu izbutesc să sfârşesc pagina 
începută.
Când sunt prea obosit şi nu pot scrie, Marguerite îmi ia stiloul şi­mi ţine 
însemnările la zi.
Mănânc întocmai ca un salahor, mi­e o foame cum nu mi­a fost niciodată
şi, de pe urma acestei istoveli silite, mă simt cât se poate de bine. Muşchii mi se
măresc şi mi se întăresc parcă ar fi de oţel!
Şi cu toate acestea, dacă aş avea vreodată chef să mă lupt cu Mr. Pike, 
tot el ar fi acela care m­ar doborî şi m­ar sfărâma, cu toată vârsta lui. Uimitor 
moşneag!
Bietul Faun n­a murit, deşi l­am rănit fără să vreau, cu glontele acela 
rătăcit. Mi­a spus Henry că l­a zărit ieri pe punte. Azi l­am văzut eu însumi. Azi
a înaintat până în partea centrală a corăbiei şi a privit spre dunetă, vădind mai 
mult ca oricând o mare nepricepere în a înţelege întâmplările.
L­am privit îndelung cu binoclul şi am regăsit în ochii lui expresia 
îndurerată şi tulburătoare a câinilor bătuţi.
Timpul e mereu frumos. Ne aflăm la mai puţin de o mie de mile de uscat, 
aproape de Valparaiso şi, dacă am avea mai multe pânze întinse, adierile 
uşoare care suflă dinspre vest­nord­vest ne­ar conduce frumuşel drept acolo.
Când vorbim despre răzvrătire, Mr. Pike râde cu hohote, şi mă asigură
că, într­o zi sau alta, vom pune mâna pe toţi ticăloşii.
— A fost un fleac, Mr. Pathurst! Nu vă fie teamă!
Şi adăugă, frecându­şi mâinile, că în timpul acesta salariul „îi merge”.
În schimb, de câte ori îl vede pe Sydney Waltham, care priveşte fără grijă
cerul sau marea, ori pescuieşte cu undiţa peştii mari şi mici, stând pe punte 
sau aşezat „călare” pe catargul aplecat de la provă îşi iese din sărite.
Adineauri, mi­a luat carabina şi a tras o ploaie de gloanţe în cel de­al 
doilea locotenent. E lesne de înţeles că ar fi trebuit să aibe prea mult noroc, 
spre a putea nimeri pe Sydney Waltham. Acesta, însă, a socotit că e mai bine să
se adăpostească, şi a scos undiţa din apă şi s­a retras spre locuinţele 
marinarilor.
Astă­noapte am venit să­l schimb pe Mr. Pike pe la ora patru.
L­am găsit pe dunetă, adâncit atât de tare în gânduri, încât am fost silit 
să­i vorbesc de două ori, ca să mă poată auzi.
Îmi răspunse printr­una din mârâiturile lui obişnuite, scurte şi surde, 
privindu­mă ca un halucinat.
În clipa următoare, oricât se strădui să se stăpânească, se înfurie 
straşnic. Apoi, îmi spuse deodată:
— Mă înapoiez în câteva minute.
Şi se lăsă să alunece în beznă, pe puntea „Elseneurei”.
Rămăsei uluit. Ce puteam să spun, sau să fac? Nimic, fără îndoială.
Auzii, în liniştea aceea apăsătoare pasul său greu, oare se îndreptă spre 
partea de dinainte a corăbiei. Deodată, îndoita detunătură a două revolvere 
zgudui tăcerea.
Apoi, nimic. Se făcu linişte desăvârşită.
Îmi împlinii quart­ul până la răsăritul soarelui şi aşteptai zadarnic. Mr. 
Pike nu se înapoie.
Eram încă pe dunetă, când se ivi Marguerite, care­mi spuse voios bună­
dimineaţa.
— Ce­i nou viteazule marinar? Mă întrebă.
Bolborosi:
— Ce­i nou, scumpă prietenă? E nou… că a dispărut Mr. Pike!
Îi istorisii pe scurt ce se întâmplase şi adăugai:
— Nu pot părăsi dunetă, până la înapoierea lui Mr. Pike. Fii bună şi 
trimite­mi aici gustarea.
La amiază, eram tot la postul meu şi Marguerite îmi aduse ea însăşi 
mâncarea. În tot timpul zilei, nu se întâmplă nimic deosebit.
Văzui doar pe Shorty, strâmbându­se de departe şi dându­ne peste cap, 
ca de obicei, pe Maltez prinzând un albatros şi pe grecul Tony pescuind un 
rechin. Monstrul era atât de mare şi de greu, încât nu putu să fie ridicat pe 
bord. Zadarnic trăgeau toţi de funie, la capătul căreia rechinul se zbătea cu 
furie! Până la urmă, funia se rupse şi rechinul se prăvăli în mare…
Spre seară, Marguerite mă văzu istovit din cale­afară şi, înarmându­se cu
revolverul tatălui ei îmi spuse că îmi va ţine locul pe dunetă în timpul nopţii, ca
să mă pot odihni.
Harry, unul dintre corăbieri şi stewardul, înarmaţi cu topoare şi cuţite de
bucătărie urmau să vegheze în preajmă­i, spre a preîntâmpina vreun, atac al 
vrăjmaşilor, oricând cu putinţă.
A doua zi, situaţia era aceeaşi. În zori, venii să înlocuiesc pe Marguerite. 
Ea se duse să doarmă şi seara îmi luă iar locul, ca în ajun.
Îi ţinură tovărăşie unul dintre reparatorii de pânze care avea un ciocan 
greu, sortit la nevoie să joace rolul de măciucă, Tom Spink înarmat cu o cange 
şi Wada, înarmat cu un ţepuş de fier cu vârful ascuţit, făurit de el însuşi întrun
chip foarte dibaci.
Nici în noaptea aceea, nu se întâmplă nimic.
În ziua următoare, se iviră în partea de dinainte a corăbiei câteva capete, 
care se uitau spre dunetă ca să afle ce se petrece.
Luai arma la ochi ­şi curajoşii pieriseră numaidecât.
Ceea ce­mi dădea necontenit de gândit era putinţa unui atac nocturn.
După un timp, mă hotărâi să umplu o căldăruşă mare cu substanţe care 
se aprind uşor şi luminează dintre acelea folosite pe corăbii pentru 
semnalizările de noapte. Din fericire, găsii în odaia cea mare de la urma 
corăbiei o sumedenie de rachete, artificii, focuri de Bengal, albastre, roşii şi 
verzi şi praf de puşcă.
Câlţi, îmbibaţi cu petrol şi pregătiţi din vreme, urmau să aprindă în clipa 
potrivită tot conţinutul căldăruşei.
Spaima pricinuită vrăjmaşilor îi va face să dea îndărăt şi dacă totuşi nu 
va putea fi înlăturată o încăierare, cel puţin ea nu se va mai desfăşura pe 
întuneric.
CAPITOLUL XXXIV
„Să ştim să fim neînduplecaţi!”
Vremea rămâne minunat de frumoasă şi plăcută, nu se produce nici un 
atac şi oamenii mei nu mai sunt necăjiţi. Fără să se îngrijoreze prea mult de 
ceea ce ar urma să se întâmple, ei mănâncă şi beau cât pot, se îngraşă mereu 
şi se încumetă să aţipească pe dunetă chiar atunci când sunt de veghe.
Dacă nu­i stăpânesc aşa cum se cuvine, s­ar putea în curând să nu mai 
fiu ascultat.
Cu deosebire Tom Spink dă semne supărătoare de nesupunere şi 
îndrăzneală, de la dispariţia lui Mr. Pike. Şi Margurite şi­a dat seama şi mi­a 
vorbit ieri de lucru acesta.
— E un marinar bun, mi­a spus, dar e cam zăpăcit. Daca nu luăm 
măsuri va strica şi pe ceilalţi.
— Şi eu cred aşa, îi răspunsei. La prima năzbâtie, îl voi pedepsi cu 
străşnicie!
— Da! Da! Fii neînduplecat cu cei pe care­i conduci acum.
„Nietsche a spus că în viaţă trebuie, atunci când cer împrejurările, să
ştim să fim neînduplecaţi. E o poruncă de neînlăturat, dacă nu vrem să fim 
distruşi noi înşine!”
Singurul lucru neplăcut este că eu n­am fost obişnuit ca Mr. Pike, 
deprins de multă vreme cu meşteşugul acesta, care este de a stăpâni pe 
semenii mei şi a le impune cu sila voinţa mea.
E lesne de spus „Să fii neînduplecat”, dar o astfel de însuşire e 
anevoioasă în fapt.
Cu atât mai mult, cu cât Tom Spink nu e un om rău. Dar dispariţia pe 
rând a căpitanul West şi a lui Mr. Pike l­a năucit cu desăvârşire.
El se îndoieşte de priceperea mea de a­i înlocui, de a înfrâna răzvrătirea 
şi de a conduce „Elseneura” cu bine în port.
Amatorul de mine nu­i spune nimic în stare să­l încurajeze. Astfel încât e
îndemnat în chip firesc să nu­mi dea prea multă ascultare şi să nu mă
respecte.
Buckwheat, asiaticii şi Louis cel gras privesc zâmbind lucrurile. Pe de 
altă parte, Tom Spink n­a săvârşit încă vreo greşeală atât de gravă, ca să i se 
cuvină o pedeapsă aspră. Aştept, deci, prilejul.
*
* *
El s­a ivit azi­dimineaţă.
În timp ce mă aflam pe dunetă şi făceam quart­ul, Tom Spink a scuipat 
înaintea mea pe podea tutunul pe care­l mesteca şi l­a scuipat aproape de 
picioarele mele:
Pe mare, un asemenea fapt e tot atât de neiertat, ca şi rostirea unui 
blestem în plină biserică.
Tresării şi­i porunci tăios:
— Ia, ascultă, băiete, fugi şi adu numaidecât o cârpă ca să ştergi ce­ai 
scuipat!
Dar tot ce făcu Tom Spink fu să mă privească batjocoritor şi să mestece 
mai departe tutunul ce­i rămăsese în gură.
Desigur el nu se aştepta la ceea ce avea să se întâmple; dealtfel, fui eu 
însumi uimit.
Cu un gest aproape maşinal, pumnul meu ţâşni ca o săgeată ce zboară
dintr­un arc şi izbi zdravăn în falcă. Omul se împletici, se dădu înapoi şi se 
răsturnă pe spate.
Apoi, încercă că se ridice, parcă să mă lovească. Dar nu­i dădui răgaz. 
Tăbărâi asupră­i şi un al doilea pumn, tot atât de zdravăn ca şi celălalt, îl 
scoase cu totul afară din luptă.
De la ieşirea din şcoală, era pentru prima oară când loveam pe cineva 
aşa. Şi mărturisesc, naiv, că mă cuprinsese o mare mulţumire faţă de isprava 
săvârşită.
Poate că trebuie să caut pricina acestei mulţumiri în faptul că zării pe 
Marguerite, care se afla la câţiva paşi de mine, lângă odaia hărţilor. Ea privise 
pedepsirea bietului Tom Spink şi­mi zâmbi, spre a mă felicita pentru izbânda 
repurtată cu atâta strălucire.
Firea omenească este plămădită în aşa fel, încât prezenţa zânei mele fu 
pentru mine o întărâtare neaşteptată; îmi repetai deci cu înflăcărare loviturile 
asupra celui învins, până­mi ceru iertare.
Se dezlănţuise animalul furios care zace în fiecare din noi şi, ce vreţi? Nu 
se mai sătura, folosindu­se de toată cruzimea împotriva altei fiinţe, doborâtă de
el însuşi.
Oricum, isprava i­a priit lui Tom Spink, care a primit o lecţie aspră de 
disciplină şi a făgăduit că de acum înainte se va purta cum se cuvine.
— Ai înţeles, băiete? L­am întrebat, îngroşându­mi glasul, pentru a­l face 
să semene cu cel al lui Mr. Pike în astfel de împrejurări.
— Revoltă pe Atlantic
— Da, am înţeles! A mormăit el cu buzele însângerate, am înţeles foarte 
bine, Mr. Pathurst! Mă duc să iau o cârpă ca să şterg podeaua. Am înţeles cât 
se poate de bine, vă asigur!
Situaţia era atât de hazlie, încât abia mă puteam stăpâni să nu pufnesc 
în râs, în nasul victimei mele.
Dar nu izbutii să rămân serios şi, cu un aer grozav de semeţ şi cu 
sprâncenele încruntate, supravegheai curăţirea podelelor.
Nostim este că, lovind pe Tom Spink, l­am făcut pesemne să­şi înghită
tutunul, fiindcă spălând şi frecând pe jos, înghiţea mereu…
Trebuie să mărturisesc cinstit, că încheieturile degetelor mele, 
neobişnuite cu sportul acesta, erau jupuite rău şi umflate.
Scriind rândurile acestea, le privesc cu milă şi cu nădejdea că, într­o zi 
sau alta, semnele dureroase ale sălbăticiei mele vor pieri.
De ieri, atmosfera s­a limpezit de tot. Tom Spink ascultă şi îndeplineşte 
în grabă ordinele pe care i le dau, ca şi Buckwheat, care­i tot atât de zelos.
Cât despre cei cinci asiatici, sunt mai sigur de ei acum, după ce le am 
arătat ce sunt în stare.
Izbind pe un om în obraz, am obţinut un rezultat la care altfel n­aş fi 
putut ajunge, iar pedeapsa dată unuia singur m­a scutit să­i bat şi pe ceilalţi.
*
* *
S­au mai scurs două zile şi se pare că răzvrătiţii au isprăvit merindele, 
sau sunt pe cale să le sfârşească. Am băgat de seamă că scheletele păsărilor pe 
care le prind, sunt acum curăţate bine de tot, iar oscioarele cele mai mici sunt 
ronţăite. Oasele mari sunt sparte, spre a li se scoate măduva.
Marguerite mi­a atras atenţia asupra scăderii barometrului şi a norilor 
cenuşii ce se strâng pe cer.
— Se pregăteşte un vânt puternic! Îmi spuse. În starea jalnică în care se 
află pânzele, s­ar putea s­o păţim!
Aşadar, înălţând steagul alb, am îndemnat pe adversar să vină să stea de
vorbă.
Bert Rhine şi Charles Davis n­au întârziat să se arate şi, în timp ce se 
urcau pe dunetă după îndemnul meu, zării o grămadă de obraji slăbiţi 
înghesuindu­se pe punte, pentru a vedea ce se întâmplă, cu o curiozitate 
îngrijorată.
— Prin urmare, v­aţi săturat? Fu salutul neobrăzat al lui Bert Rhine când
ajunse în faţa mea.
„Ce putem face, spre a vă fi pe plac?”.
Îi răspunsei scurt şi aspru:
— Ah! Foarte bine! Dacă vreţi, vă puteţi relua munca obişnuită.
— Dacă ne­aţi chemat aici numai pentru asta… începu Charles Davis.
Bert Rhine azvârli tovarăşului său o privire aspră, care­l făcu să tacă şi 
vorbi iar:
— Pe scurt, aveţi nevoie de noi. Lămuriţi­mă, ca să vă pricep.
Răspunsei:
— Vorbesc pentru binele vostru, al tuturor. Se apropie un vânt puternic 
şi toate pânzele acelea desfăşurate, care atârnă acolo sus, vor rostogoli vergele 
pe punte.
„Trimiteţi oamenii să orânduiască zăpăceala asta!”
— Dacă nu vrem?
— Veţi îndura urmările, odată cu noi. Ştii, cred, ca şi mine, ce­i o corabie.
„Voi adăuga doar atât: sunteţi mai primejduiţi ca noi de prăvălirea 
tuturor barelor acelora de oţel, care vor cădea mai cu seamă în capetele 
voastre!”
— Bine! Mă duc să spun două cuvinte echipajului şi să­i cer părerea.
Întorcându­mi spatele, Bert Rhine se pregătea să coboare pe punte, 
având lângă el pe Charles Davis, când îi spusei:
— Încă un cuvânt!
— Vorbiţi, îmi răspunse, înapoindu­se.
— Ce­aţi făcut cu Mr. Pike?
— Şi dvS. Ce­aţi făcut cu Mr. Mellaire? Spuneţi­mi şi vă voi răspunde.
Nu mai stărui. Era vădit aşadar că Mr. Pike şi Mr. Mellaire se vor fi ucis 
unul pe altul, ori se vor fi rănit atât de rău, încât echipajul îi aruncase pe 
amândoi peste bord.
Îmi scosei ceasul şi rostii:
— Zece minute, nu­i aşa? După trecerea acestui termen, voi reîncepe să
trag asupra oricăruia dintre voi care s­ar ivi pe punte sau în altă parte a 
corăbiei.
În timp ce vorbeam, vântul dinspre nord devenea mai răcoros din clipă în
clipă şi­şi începea muzica drăcească în pânzele care fremătau ca o harpă.
În timp ce Shorty tropăia un dans marinăresc, văzui pe Bert Rhine stând 
de vorbă cu răzvrătiţii.
Discuţiile fură scurte, fiindcă se apropia primejdia şi Bert Rhine, 
fluturând batista, îmi dădu de înţeles că erau de acord.
Într­adevăr, oamenii se căţărară pe catarguri şi, sub conducerea 
ticălosului care fusese la închisoare, pânzele care atârnau fură strânse şi legate
de­a lungul prăjinilor, în afară de câteva care fură aşezate în starea lor 
obişnuită.
Pe dunetă, Tom Spink trecu la cârmă şi­i dădui ordin să mânuiască bara 
spre est, adică spre coasta americană şi Valparaiso. Astfel, datorită conlucrării 
silite a oamenilor de pe partea de dinainte, „Elseneura” începu curând să
plutească în direcţia pa care o doream. Cu o iuţeală din ce în ce mai mare, 
corabia îşi continua drumul toată ziua şi toată noaptea care urmă.
— Ştii, sărman „om de pe uscat”, pe care l­am dispreţuit niţel când s­a 
îmbarcat cu noi, că ai însuşiri de om mare şi nu ţi le cunoşti? N­am ce să fac, 
dar sunt silită să ţi­o spun!
„Felicitările mele, Mr. Pathurst! Toate felicitările! Mă temeam că… voi 
decădea, măritându­mă cu d­ta. Dar văd cu plăcere că nu trebuia să mă tem”…
Şi Marguerite fugi, râzând cu poftă.
Timp de patru zile, am continuat să mergem într­un ritm potrivit şi 
uneori foarte bun. Loch­ul de măsurat iuţeala ne­a indicat opt noduri pe oră în 
medie şi în unele clipe chiar nouă.
Apoi, vântul se mai potoli şi răzvrătiţii întinseră alte câteva pânze, fără
vreun ordin.
Am credinţa că ei nu se îndoiesc totuşi, că ne îndreptăm spre uscat. 
Marguerite şi cu mine ne gândim că planul lor este să fugă în luntre îndată ce 
ne vom apropia de ţărm.
Navigăm la întâmplare şi în curând vom fi nevoiţi să ne precizăm direcţia.
Dar sunt foarte neliniştit, fiindcă nu mă pricep deloc într­o asemenea operaţie.
Marguerite a venit în ajutorul marinarului neştiutor, care conduce acum 
„Elseneura”.
— Mi­a plăcut de multe ori să mă distrez, îmi spuse, urmărind calculele 
făcute de tata pentru o operaţie atât de gingaşă. Şi, apoi, Dumnezeule, m­am 
jucat destul cu instrumentele astea, ca să le cunosc întrucâtva mânuirea!
„Cu chiu, cu vai, fii sigur că ieşim din, încurcătură!”
Întrucât ne apropiem din ce în ce de uscat, între tânăra fată şi mine 
domneşte o intimitate mereu mai caldă.
Adesea stăm noaptea pe dunetă, îi sărut palma şi apropierea corpurilor 
noastre devine mai îndrăzneaţă, în timp ce privim norii.
CAPITOLUL XXXV.
Prin ţeava de aerisire.
Totuşi, nu ajunsesem încă la sfârşitul suferinţelor noastre. Destinderea 
închipuită ce se produsese între răzvrătiţi şi noi n­a ţinut mult.
Atacul nocturn împotriva dunetei, pe care­l prevăzusem de atâta vreme, a
fost dezlănţuit.
Era ora două noaptea. Marguerite îşi făcea veghea, în timp ce eu 
dormeam în apropierea ei, lângă odaia hărţilor, pe salteaua mea, pe care mi­o 
adusese Wada acolo, fiindcă se încălzise vremea.
Mă trezii deodată un foc de revolver, tras de tânăra mea prietenă; după
acest foc, urmară altele.
Sării de pe saltea şi, fără să­mi pierd cumpătul, pusei numaidecât în 
funcţiune căldarea pe care o pregătisem. Artificiile ce se aflau în ea se aprinseră
îndată. Lumina pe care o produseră fu năprasnică şi măreaţă.
Ce iluminaţie feerică, Dumnezeule!
Praful de puşcă bubuia şi şuiera. Rachetele revărsau asupra vrăjmaşului,
pe care­l orbeau focurile multicolore de Bengal, cascade de scântei.
Avusesem grijă să aşez căldarea înaintea unui paravan de scânduri care 
mă umbrea şi mă adăpostea, în timp ce pocniturile şi arsurile zăpăceau pe 
adversar.
În lupta aceasta, toate avantajele erau de partea noastră.
Marguerite trăgea neîntrerupt şi eu făceam la fel.
Oamenii noştri săriseră din paturi şi veniră să ni se alăture.
Văzui deodată pe Wada, năpstindu­se ca un bivol şi implantându­şi 
ţepuşul de fier în pieptul unuia din vrăjmaşii mai îndrăzneţi, care era cât pe ce 
să lovească pe Marguerite.
Izbânda noastră fu întreagă şi repede. Ca nişte iepuri speriaţi, năvălitorii 
se retraseră cât putură de iute, zăpăciţi şi înfricoşaţi, lăsând în urmă, pe punte,
corpul celui străpuns de ţepuşul japonezului.
Restul nopţii fu liniştit. Cu toate acestea, nu voii să las pe Marguerite să
vegheze singură şi pândii fiecare mişcare.
Pe la ora patru, istovită cu desăvârşire, ea se duse să se întindă pe 
salteaua mea şi aţipii curând.
Când se crăpă de ziuă, curios să ştiu cine era omul al cărui corp zăcea 
încă sub dunetă, şi pe care nu­l puteam identifica, fiindcă faţa­i era întoarsă
spre podea, trimisei pe punte pe Henry şi pe Buckwheat.
Ei se duseră şi­l recunoscură. Era Ditman Olansen, norvegianul. Murise. 
Henry şi Buckwheat îl ridicară, unul de umeri, celălalt de picioare şi­i făcură
vânt peste bord.
Cât timp dură operaţia, ţinui arma la ochi, gata să trag. Dar nu se arătă
nimeni.
*
* *
Pe partea de dinainte, merindele se împuţinează mereu. Azidimineaţă am 
văzut o sumedenie de undiţe care încercau să prindă albatroşi, pescăruşi şi alte
păsări de mare, cu ajutorul momelilor.
Începui numaidecât să hărţuiesc pe pescari, trimiţându­le câteva gloanţe,
la care răspunseră cu focuri de revolver.
Nu fu atins nimeni, nici de o parte, nici de alta. Dar detunăturile 
înspăimântară păsările şi le îndepărtară de corabie, în ciuda furioasă a 
înfometaţilor, care îşi puseseră în ele nădejdea prânzului.
*
* *
Spre a se înţelege bine ceea ce va urma, trebuie mai întâi să vă lămuresc 
în ce constă pe o corabie ceea ce se numeşte „ţeava de aerisire”.
Este o ţeavă mare groasă de oţel, care porneşte din adâncul magaziei de 
cărbuni şi are menirea, de a aduce aerul înăuntru. Ea se ridică şi trece pe 
deasupra sufrageriei echipajului, având deschizătura din afară lângă odaia 
hărţilor, în faţa cârmei.
Această deschizătură este prevăzută cu nişte gratii făcute din vergele tari 
de fier, atât de apropiate unele de altele, încât nici un şobolan mare nu s­ar 
putea strecura printre ele.
Dar, unul dintre răzvrătiţi a izbutit să se târască prin această ţeavă şi să
ajungă astfel pe dunetă!
Un foc de revolver, însoţit de un fumuşor albăstrui, a răsunat pe 
neaşteptate şi un glonte a ţâşnit între gratii, lovind pe Henry care era de 
serviciu la cârmă. Am văzut pe sărmanul tânăr cum se agaţă deznădăjduit de 
roată, ca apoi, să se răsucească şi să se prăbuşească.
Printr­o lovitură nemiloasă a soartei, glontele îl atinsese în regiunea 
inimii.
Tom Spink şi unul dintre japonezi, care văzuseră ca şi mine grozăvia 
întâmplată, se avântară spre camaradul lor, în timp ce revolverul ucigaş
continua să tragă şi în timp ce gloanţele plouau în jurul lor, pe unul din pereţii 
odăii hărţilor.
Ei avură noroc şi nici un glonte nu­i atinse, astfel că izbutiră să­l aducă
pe Henry în afara câmpului de tragere al revolverului.
Tânărul se zvârcoli câteva secunde, apoi rămase ţeapăn. Îşi dăduse 
sufletul!
Pomelnicul, destul de lung, al marinarilor de pe „EIseneura”, care au 
slujit drept hrană peştilor, în apele sărate ale mării, creşte neîncetat. Număr pe 
degete şi constat că Henry este al patruzecilea care s­a rostogolit în valuri, de la
plecarea noastră şi până acum.
Cine trăsese? Nu ştiam. Dar ţinta sigură urmărită de omul ce se 
strecurase prin ţeava de aer era de a preface locul de la cârmă într­un loc de 
moarte şi de a ni se smulge astfel conducerea corăbiei. Planul era niţel 
copilăresc, aşa încât, după o clipă de gândire, poruncii lui Tom Spink şi lui 
Louis să urce pe dunetă doi saci de făină.
Proptiţi temeinic de zăbrelele de fier, sacii vor împiedica de acum înainte 
pe ucigaşul lui Henry să­şi repete isprava împotriva vreunuia dintre noi.
*
* *
A doua zi, păsările de mare au apărut iar în jurul „Elseneurei” şi 
răzvrătiţii, care nu mai au cu ce să­şi potolească foamea şi­au aruncat din nou 
undiţele cu momeli.
Dar câinele rău din mine a devenit dibaci şi crud şi urmăreşte neîncetat 
nimicirea câinilor vrăjmaşi.
În loc să trag în păsări, pe care răzvrătiţii izbuteau oarecum să le înşele 
cu ajutorul resturilor de mâncare ce le mai rămăseseră, am găsit ceva mai bun 
de făcut.
Pentru început, am atras păsările pe partea din urmă a corăbiei, 
aruncând în mare hălci mari de porc, menţinute la suprafaţa apei prin nişte 
bucăţi de plută legate cu sforicele şi bucăţi mari de pâine.
Fireşte, păsările au părăsit în grabă puntea de dinainte a corăbiei şi s­au 
năpustit asupra acestei hrane îmbelşugate şi gustoase.
Dar staţi puţin! Asta nu­i tot!
Scotocind în cutia cu medicamente, am dat de un mare număr de fiole, 
care aveau pe etichetă câte un cap de mort şi două oase încrucişate. Cu alte 
cuvinte, amestecurile din aceste fiole conţineau otrăvuri puternice.
Cred că aţi ghicit că a doua zi hălcile de porc şi bucăţile de pâine fură
îmbibate cu conţinutul acestor fiole, căruia îi adăugai şi nişte şoricioaică.
Aproape toate păsările, şi numai D­zeu. Ştie câte fuseseră, care se 
ospătaseră cu hrana aceasta mărinimoasă, bătură curând din aripi şi căzură
moarte în valuri.
Într­un sfert de oră, marea fu cu desăvârşire curăţată în jurul nostru.
Numai câteva din ele care, din pricina înghesuielii, fuseseră nevoite să se 
mulţumească doar cu ciugulirea hranei otrăvite, se duseră să zboare în partea 
de dinainte a corăbiei, unde răzvrătiţii încercau să le atragă cu undiţele. Unele 
fură prinse, gătite la iuţeală şi mistuite.
După câteva ore, două cadavre erau târâte pe punte şi scufundate.
Stewardul care se afla pe dunetă, lângă mine, începu să bată din palme.
Îi spusei:
— Poate că s­or fi încăierat între ei şi s­au ucis!
— Nu, strigă el, nu bătut, nu omorât! Ei mâncat păsări cu otravă! Murit 
şi ei otrăvit!
„Şi alţii bolnavi! Asta sigur! Bun! Foarte bun! Ha! Ha! Ha!”
Şi de bucurie, bătrânul chinez nu­şi mai încăpea în piele.
De la distanţa Ia care mă aflam, nu putui să­mi dau seama cine erau cei 
doi morţi. Cum, însă, de atunci nu mai văzui, nici pe Bob, nici pe Faun, ajunsei
la convingerea că ei fuseseră cele două victime ispăşitoare.
Dar pe bord erau ticăloşi mai răi decât Bob şi care ar fi putut să moara 
înaintea lui!
Şi Faunul, săracul! Mi se strângea inima, gândindu­mă că, printr­o 
nenorocire de neînlăturat, eu fusesem cel pus de soartă să conlucrez la 
nimicirea acestei fiinţe prăpădite şi paşnice.
*
* *
Păsările de mare au dispărut cu totul şi Bert Rhine s­a înfăţişat pentru a 
doua oară în chip de sol. Întrucât se temea că va fi împuşcat dacă se va arăta 
pe punte, a venit prin ţeava de aerisire.
Pare adevărat, fie spus în treacăt, că el a mai făcut drumul acesta şi că, 
trăgând prin gratiile de fier, a ucis pe Henry.
În tot cazul, găsindu­mă pe dunetă, mă mirai când văzui mişcându­se 
încet cei doi saci de făină, care umpleau deschizătura ţevii.
Dădui uşor la o parte unul din saci, ţinându­mă prevăzător în lături şi 
întrebai:
— Cine­i acolo?
Bert Rhine răspunse:
— Am ceva să vă vorbesc, Mr. Pathurst.
— Da? Glumii. Bună ziua, nenişorule!
„Tu şi clica ta sunteţi flămânzi, nu? După cât se pare, asta­i pricina 
cinstei pe care mi­o faci, venind să ne vizitezi.
„Ora prânzului se apropie şi­ţi voi împărtăşi bucuros numele bucatelor 
ce­mi vor fi servite: „Icre unse pe felii de pâine prăjită, scoici St. Jacques, 
hommar cu smântână; apoi, ca mâncăruri propriu­zise; porc cu fasole şi costiţă
de miel, conserve cu mazăre; ştii, mazăre mică franceză, care se topeşte în 
gură; ca legume: sparanghel de California cu maioneză şi cartofi prăjiţi. La 
sfârşit: tartă de piersici şi o cafea minunată.
„Recunosc sincer, n­aş putea mânca mai, bine nici în cele mai bune 
restaurante din bătrânul New­York.
„Voi adăuga, în cazul când nu m­ai crede, că nu te­am minţit deloc.
„Vrei să­mi spui în schimb ce aveţi la masă acolo, pe partea de dinainte?
— N­am venit aici ca să trăncănim fără rost, ci pentru a vorbi lucruri 
serioase! Mormăi niţel mintos Bert Rhine.
— Cum vrei. Te ascult. Când aveţi de gând să vă predaţi; tu şi ceilalţi?
El mormăi iar:
— Destul cu glumele! Repet. Greşiţi în socotelile dvS. Şi de acum înainte, 
sunteţi dvS. La cheremul meu!
„Desigur că nu sunt atât de prost, ca să vă lămuresc. Dar vă repet, că aţi 
dat dovadă că sunteţi isteţ, dacă v­aţi gândit la înţelesul cuvintelor mele. Vă
previn că vă avem în mână!
— Poţi să susţii orice­ţi place! Îi răspunsei tăios. Ar fi mai nimerit să
dovedeşti ceea ce afirmi.
— Nu vă voi spune decât atât: predaţi­vă şi nu vi se va face nici un rău, 
nici dvs., nici celor care sunt cu dvs.!
— Şi dacă refuz?
— Atunci, o să vă ţară foarte curând rău că v­aţi născut! Şi stărui, nu 
veţi fi dvS. Singurul cel care va pătimi pe urma acestei încăpăţânări!
„Se află pe corabie o fată care vă iubeşte şi pe care o iubiţi, dar de care se
pare că uitaţi. Cred că bănuiţi ce soartă o aşteaptă!”
Un tremur de mânie şi de groază îmi străbătu corpul. Eram peste măsură
de înfuriat de neobrăzarea ticălosului care­mi vorbea, dar în acelaşi timp nu mă
puteam împiedica să mă întreb: „Dacă spune adevărul, cu toate acestea?”
Nu­mi păsa prea mult de ceea ce avea să se întâmple cu mine. Dar îmi 
închipuiam pe Marguerite în ghearele acestei bande de nătărăi, care ar fi 
supus­o celor mai mari batjocuri şi celor mai dureroase chinuri. Fu o vedenie 
scurtă şi înfricoşătoare.
Trebuie să fi pălit, fiindcă auzii glasul lui Bert Rhine răsunând obraznic 
şi batjocoritor:
— Nu sunteţi prost!… Văd că pricepeţi. Perfect! Nu mai suntem departe 
de o înţelegere.
Totuşi, mă birui mândria rasei, fiindcă mă trezii strigând cu voce aspră:
— Când vei veni pe punte, ziua, târându­te ca un câine flămând şi nevoit 
să se supună, atunci vom putea, cum spui tu, să ne înţelegem!
În timpul acestei convorbiri stewardul se afla pe dunetă. El ţinea în mână
o damigeană cu acid sulfuric şi­i goli conţinutul într­o găleată de zinc, aşezată
în vederea unei ploi torenţiale sub streaşina odăii hărţilor.
Apoi, luă încet găleata, se apropie tiptil şi lărgi cu mâna liberă
despărţitura făcută de mine între cei doi saci de făină. Apoi, cu o mişcare iute, 
stewardul aruncă focul lichid pe care­l avea în găleată spre zăbrele, în spatele 
cărora îşi lipise obrazul Bert Rhine. Sub muşcătura cumplită a acidului, 
ticălosul scoase un urlet înspăimântător şi, dându­se înapoi, dispăru în ţeava 
de oţel prin care venise.
Bătrânul chinez chiuia de bucurie, cu atât mai mult cu cât ţipetele 
jalnice şi nelămurite urmară să răsune un timp oarecare în adâncurile magaziei
de cărbune.
În faţa suferinţei, inima­mi era mai puţin împietrită decât a omului 
galben şi, chiar dacă victima nu era o fiinţă cumsecade, mă cuprinse o groază
nemărginită, pe care nu mi­o puteam înfrâna, la gândul înfricoşătoarelor 
chinuri ce­i fuseseră pricinuite.
„A muri nu­i nimic, sau prea puţin, e soarta întregii omeniri!” a spus 
Carlyle. Dar există o mare deosebire între a muri şi a primi în obraz o găleată
de acid sulfuric.
Din fericire, Marguerite fusese în cabină, când se întâmplase grozăvia. 
Socotii că n­are nici un rost să­i povestesc faptele şi poruncii oamenilor mei să
nu pomenească nici ei despre această întâmplare fioroasă.
CAPITOLUL XXXVI.
În aburi de pucioasă.
Represaliile n­au întârziat.
Începând de­a doua zi, răsunară zgomote neobişnuite, care răzbiră până
la Marguerite şi la mine, sub podeaua cabinelor noastre, sub cea din marele 
salon, ca şi sub podelele sufrageriei şi cămarei cu alimente.
Le auziră şi Louis, Wada şi stewardul.
Mâini nevăzute încercau şi ciocăneau lemnul, căutând locul unde erau 
mai slabe şi puteau fi pătrunse mai lesne grinzile groase de stejar, aşezate pe 
un schelet de fier, ce sprijinea încăperile de dindărăt pe fundul corăbiei.
— Ei şi! Spuse Marguerite. Chiar dacă am presupune că ei ar izbuti să se
folosească de şmecheria asta, primul care s­ar încumeta să se arate ar fi nevoit 
să scoată întâi capul, astfel încât nu ne­ar fi deloc greu să­l trimitem înapoi.
Târziu după­amiază, ciocăniturile care se produseseră în douăzeci de 
locuri, deosebite, nu se mai auziră. Ele reîncepură, însă, la căderea nopţii şi 
fură din ce în ce mai îngrijorătoare, întrucât le însoţea un zgomot de oţel, 
asemănător celui al unei dalte în care loveşte cineva.
Aşa încât convinsei pe Marguerite să rămână culcată şi să mă lase să
veghez pe dunetă până dimineaţă, în tovărăşia lui Louis.
Se pregătea oare un atac, dat în acelaşi timp dinspre magazie şi de pe 
punte? Căldarea aceea vestită fu umplută iar, din ordinul meu.
Stewardul urma să vegheze jos şi, în faţa primejdiei necunoscute ce ne 
ameninţa, când îl văzui că pune mâna pe o nouă damigeană cu acid sulfuric, 
pe care avea de gând s­o reverse în primul cap ce s­ar fi ivit prin podea, îi 
aprobai planul în tăcere.
Era ora unu noaptea, când Wada veni în grabă spre mine:
— Mari necaz jos! DvS. Veniţi repede!
Îi predai carabina şi lăsându­l de pază pe dunetă, ajunsei în grabă la 
scară şi coborâi spre cabine.
În capul scării era trântit Buckwheat. Tuşea şi se înăbuşea clătinându­se
înainte şi înapoi, frângându­şi mâinile şi frământându­şi braţele. Din ochi îi 
curgeau lacrimi.
În acelaşi timp, răbufni e adiere de aer otrăvit, cu un puternic miros de 
pucioasă, care mă făcu să­mi opresc respiraţia şi să gâfâi. Ţinându­mi batista 
la nas şi la gură, coborâi scările, împleticindu­mă. În pragul cabinelor, întâlnii 
pe steward care, aproape asfixiat, se târa pe mâini şi pe picioare, scuipând şi 
gâfâind şi se străduia să iasă la aer.
Puţin mai încolo, unul din cei doi japonezi tuşea şi­şi zgâlţââa camaradul
prăbuşit la pământ, încercând să­l însufleţească, spre a­l putea aduce pe 
dunetă.
Mă împiedicai de ei şi căzui în genunchi. Dar mă ridicai în grabă, 
întrucât pe podea efectul produs de vaporii sulfuroşi era şi mai înăbuşitor.
Aşadar, lucrurile se limpeziseră.
Gura pe care izbutiseră, s­o facă răzvrătiţii nu le slujise spre a ajunge în 
cabină, ci spre a aşeza sub podea aparatul de afumat ce se afla în fundul 
tuturor corăbiilor, potrivit regulamentelor maritime şi care foloseşte la nimicirea
insectelor şi şobolanilor.
Noi, „stăpânii” mândri de sus, eram socotiţi… şobolani!
Cât de repede putui, ajunsei în cabina Margueritei şi deschisei uşa, care 
nu era încuiată.
Dar fata nu era acolo şi patul era gol!
Nemaiputându­mă ţine pe picioare, mă prăbuşii pe pat şi, timp de câteva 
minute, rămasei nemişcat şi gâfâind, gândindu­mă că poate voi muri pe locul 
pe care dormise ea.
Izbuti totuşi să­mi scutur toropeala ucigătoare ce mă cuprinsese şi mă
apropiai de gang, unde lămpile, gata să se stingă, nu mai aveau decât o flacăra 
palidă şi tremurătoare.
Ameţit încă şi cu plămânii plini de pucioasă, mergeam bâjbâind, când 
deodată îmi sfâşie auzul un horcăit îngrozitor, ce venea de undeva, de aproape.
Întinsei mâna la întâmplare şi întâlnii pieptul înfrigurat al Margueritei, ce
se rezemase de zid.
Fata încercase să ajungă la scara salvatoare, dar trebuise să se oprească
în cursul drumului, intoxicată pe trei sferturi – şi nu mai putuse înainta.
O luai pe braţe, care îmi tremurau de slăbiciune şi de groază şi izbutii s­o
duc de acolo.
Urcarea scării, treaptă cu treaptă, prin aburii aceia otrăviţi, a fost un 
chin de neînlăturat şi care mi se păru că ţine un secol. Erau clipe când 
Margueritei i se sfârşeau puterile şi voia parcă să­mi dea de înţeles că lupta nu 
mai avea nici un rost, că nu vor ajunge niciodată până la capăt.
O ridicam şi ne reluam urcarea treptelor ce nu se mai sfârşea.
Când ajunserăm la jumătatea scării, aerul înviorător pe cara ni­l trimitea 
noaptea curată, răzbi până la noi.
Marguerite păru că nu simte. Dar el pătrundea năvalnic în plămânii mei 
răniţi şi­mi dădu putinţa să­mi fac ultima sforţare, împreună cu draga mea 
povară.
Când atinsei ultima treaptă, Marguerite leşină şi­mi alunecă da pe braţe, 
iar eu mă prăbuşii lângă ea, istovit.
În aceeaşi clipă, se producea un atac împotriva dunetei.
Dar Louis şi Wada, cărora li se alătură Tom Spink, îl respinseră fără prea
multă greutate, fiindcă vrăjmaşii erau flămânzi şi abia se mai ţineau pe 
picioare.
De­abia după douăsprezece ore izbutirăm să respirăm liberi şi să ne 
simţim retrăind cu adevărat.
Încercarea îngrozitoare pe care o îndurasem împreună, moartea care 
trecuse pe lângă noi atât de aproape, nu făcură decât, aşa cum era de prevăzut,
să înflăcăreze şi mai mult iubirea noastră.
CAPITOLUL XXXVII.
Căsătorie! Căsătorie!
Când se lăsase noaptea, eram cu Marguerite, în cabina ei. Îi mângâiam 
mâna şi ne gândeam amândoi că doar opt zile ne mai despărţeau acum de 
Valparaiso.
Cineva ciocăni în uşă:
— Intraţi! Răspunsei, îndepărtându­mă de Marguerite.
Era Tom Spink, pe care îl lăsasem la cârmă. Avea chipul zăpăcit.
— Ce mai e? Întrebai cu o oarecare nelinişte.
— Este, Mr. Pathurst… Este…
— Ei, ce este?
— Sunt pe dunetă! Răspunse, clănţănind din dinţi.
Mă ridicai.
— Cine?
— Ei!… „ Ăia care au venit pe bord, nu se ştie de unde, în timpul trecerii 
pe la Capul Horn… Ăia trei înecaţi!
„Sunt lângă cârmă. Aşa că, înţelegeţi, am scăpat şi am alergat să vă
înştiinţez.”
— Şi cum au venit? Întrebai zâmbind.
— Fiind vrăjitori, au zburat desigur. Ceea ce ştiu bine este că n­au venit 
pe scară, fiindcă am vegheat tot timpul.
Şi bietul Tom Spink gemu.
— Dacă au venit, reluai, înseamnă că vor să fie cu noi! De altfel, după
cum se vede nu ţi­au făcut nici un rău. Asta­i important?
„Fără îndoială că de pe punte, s­au căţărat până pe catargul din urmă şi 
au alunecat apoi pe verge, cu ajutorul vreunei funii, până au ajuns pe dunetă.
„Hai să­i vedem!”
Părăsind pe Marguerite, mă dusei spre dunetă, urmat de Tom Spink, mai
mult mort decât viu.
Într­adevăr, cele trei fiinţe enigmatice pe care ni le trimisese furtuna erau
acolo, cu părul de culoare nehotărâtă şi cu ochii ca topazul, care străluceau în 
întuneric întocmai ca ochii de pisică, sub lumina felinarului îndreptat spre ei.
Ei vorbeau blând în limba lor necunoscută, de parcă torceau, ridicându­
şi braţele cu palmele în afară.
Le făcui un salut binevoitor.
Atunci, toţi trei îşi scoaseră şepcile şi, ca semn de supunere, fiecare din 
ei îşi puse mâna dreaptă pe cap.
Făcui şi eu o mişcare din cap, ca să le arăt că­i înţeleg şi primesc 
supunerea lor.
Ei se aplecară ca să­mi mulţumească, apoi îşi deschiseră gurile, toţi 
deodată şi­şi apăsară pântecele, ca să­mi arate că le e foame.
Îi poruncii lui Tom Spink să­i însoţească până la odaia cea mare, unde 
Louis avea să le dea demâncare cât vor dori.
Tom Spink mârâi o împotrivire supărată.
Începui să râd.
— Dacă sunt înecaţi, cum te încăpăţânezi tu să crezi, nu vor avea nevoie 
de mâncare.
„Vei putea vedea singur cât de flămânzi sunt şi cât vor înghiţi din 
merindele ce li se vor da. Iată un prilej nimerit, ca să te lămureşti în privinţa 
asta!”
Dar Tom Spink nu era convins de cele ce­i spuneam.
Mă ascultă totuşi şi când îl întrebai a doua zi dacă strigoii au mâncat 
bine, îmi răspunse clătinând din cap:
— Mă întrebaţi dacă au mâncat, Mr. Pathurst?! Păi, e de necrezut cum sau
îndopat! Nu există un stomac omenesc, în stare să înghită aşa cum i­am 
văzut pe ăştia, şi, mai puţin încă, să mistuie!
— Asta dovedeşte pur şi simplu, spusei, că în partea de dinainte a 
corăbiei toţi sunt flămânzi, bietul meu Tom Spink.
„Acum îi avem noi în mână!”
*
* *
Nu se scurseră nici douăzeci şi patru de ore, când Nosey Murphy, 
Maltezul şi Davis, care nu putea lipsi, se prezentară în josul dunetei:
Îi întrebai ce doresc.
Charles Davis se pregătea să­mi ţină iar o cuvântare, dar îi retezai pofta:
— Nu vreau să ştiu nimic de tine, Davis! Deocamdată, cel puţin.
„În curând când te vei afla în faţa acelui faimos tribunal, cu care ne­ai 
plictisit aproape tot timpul călătoriei, vei avea dreptul să­ţi spui cuvântul, după
mine.”
— V­aş ruga totuşi Mr. Pathurst, să ţineţi seama…
Dar Nosey Murphy interveni:
— Taci, Davis! Îi porunci, sau îţi tai beregata!
„Ceea ce am venit să vă rugăm, Mr. Pathurst, este să ne daţi voie să ne 
reluăm lucrul ca mai înainte.”
— Foarte bine. Tocmai că sunt câteva pânze de desfăcut. Dovediţi­mi 
gândurile voastre cinstite, apucându­vă fără întârziere de lucru!
Dar… mai întâi… am vrea să ni se dea ceva de mâncare…
— Şi eu care comand corabia, aş vrea mai întâi să desfaceţi pânzele.
Nosey Murphy şovăi. Privii apoi pe Maltez, cerându­i parcă sfatul. Acesta 
rămase o clipă pe gânduri, măsurând munca de care se vorbea, cu propria lui 
slăbiciune. În sfârşit se hotărî să facă un fel de semn de aprobare.
Declarai:
— Aşadar, ne­am înţeles: după ce veţi isprăvi lucrul, veţi primi un prânz 
îndestulător.
„Hai, duceţi­vă!”
Cei trei soli se înapoiară la camarazii lor şi le împărtăşiră hotărârea mea.
Văzui atunci pe toţi viermii aceia amărâţi începând să se mişte, spre a 
îndeplini cum puteau mai bine porunca mea, căţărându­se pe funii şi 
catarguri.
Sundry Buvers îşi apăsă cu deznădejde pântecele. Mai mult ca oricând, 
Nancy părea gata să­şi dea sufletul. Lars Iacobsen şchiopăta de piciorul rupt de
două ori şi oarecum dres tot de două ori.
Cu mâinile la spate, Charles Davis privea pe ceilalţi cum munceau.
— Vino încoace! Îi strigă Nosey Murphy, care trăgea zadarnic de un 
odgon.
„Hai să­mi ajuţi!”
— Niciodată! Răspunse flecarul afurisit.
Lăsând odgonul din mâini, Nosey Murphy se repezi la Davis.
— Mai spune o dată! Îi porunci.
— Am spus, am spus… că sunt un bolnav nenorocit.
— Bolnav sau sănătos, fă treabă, şmecher bătrân!
Davis ştia că de hotărârea pe care o va lua, îi atârna viaţa sau moartea.
Alese desigur viaţa.
De pe dunetă, Marguerite şi cu mine priveam pe Charles Davis, care se 
hotărâse să lucreze cot la cot cu tovarăşii săi.
Mâncarea făgăduită fu în sfârşit adusă pe punte şi înfometaţii se 
năpustiră asupra ei ca nişte sălbatici.
— Şi când vom mânca iar? Întrebă sfios Nosey Murphy, când custroanele
fură golite şi bucăţile de carne ronţăite până la os.
— Atâta vreme cât vă veţi vedea de treabă, răspunsei, veţi primi mâncare 
de trei ori pe zi, potrivit obiceiului.
„De îndată ce veţi înceta să vă purtaţi cumsecade, veţi rămâne iarăşi 
flămânzi!”
— E bine aşa… Dar mai am o rugăminte la dvs… Mr. Pathurst.
— Ce doreşti?
— Bert Rhine este într­o stare de plâns. E orb aproape. I­am bandajat 
obrazul cum ne­am priceput. E numai o rană îngrozitoare!
„Suferă crunt, nu poate să doarmă şi nu încetează să se tânguie.”
Mă dusei să caut câteva medicamente potrivite într­un asemenea caz, 
făcute pe bază de morfină, pentru potolirea durerilor usturătoare ale 
puşlamalei şi le dădui lui Nosey Murphy, împreună cu o seringă hypodermică, 
a cărei funcţionare i­o lămurii.
*
* *
Ne apropiem mereu de uscat, de civilizaţie şi de domnia, legii, pe care 
oamenii le statornicesc pretutindeni unde organizează state.
Când vom ajunge în faţa portului Valparaiso, voi înălţa pe catargul de 
dinapoi stindardul indicând „răzvrătire pe bord” şi corăbiile care fac paza 
ţărmului, vor veni să ne însoţească până în port.
Toţi răzvrătiţii vor fi apoi predaţi cu cătuşele de mâini, autorităţilor, în 
drept să cerceteze faptele.
Dar pentru a îndeplini cu bine acest deznodământ, trebuie păziţi 
răzvrătiţiii ca să nu dispară.
După ce m­am sfătuit în privinţa aceasta cu Marguerite, m­am hotărât să
distrug, printr­o lovitură primejdioasă dar mai mult decât trebuincioasă, 
luntrele de care s­ar fi putut folosi răzvrătiţii.
Pe la ora unu noaptea, am luat cu mine pe Wada, pe steward, pe cei doi 
japonezi, pe Louis şi pe cei trei necunoscuţi. De când veniseră la noi, aceştia 
din urmă se purtaseră cât se poate de bine.
Dar, cum nu prea eram sigur de buna credinţă a acestor daruri ale 
furtunii, însărcinai pe steward să nu­i slăbească din ochi. La primul semn de 
trădare din partea vreunuia din ei, stewardul avea însărcinarea să­i împlânte 
cuţitul lui cel mare în pântece.
O licărire de bucurie trecu în ochii bătrânului chinez şi fui încredinţat că,
la nevoie, porunca mea ar fi fost adusă la îndeplinire cu o plăcere de 
neasemuit.
Coborârăm aşadar pe punte şi ajunserăm curând fără greutate în partea 
centrală a corăbiei, lângă care se aflau luntrele atârnate de stâlpii lor. În afară
de armele noastre de luptă, aveam cu toţii câte un topor.
În lumina slabă a nopţii, ne izbirăm de o formă omenească, aşezată pe un
buştean ce slujea la legarea odgoanelor. Mă aplecai şi îmi dădui seama că e 
Mulligan Iacobs.
Cred că era cufundat într­una din visările sale poetice, fiindcă părea că
nu ne văzuse.
Îi pusei mâna pe umeri. El tresări şi­i şopti la ureche:
— Ascultă­mă, Iacobs. Am venit aici, ca să distrugem luntrele.
„Stai liniştit unde te afli, dacă nu vrei s­o păţeşti!”
— Credeţi că mă puteţi speria? Îmi strigă, mai întărâtat şi mai amar ca 
oricând. Faceţi ce vreţi. Ce­mi pasă mie?!
„Vă înţeleg planul. Vă temeţi ca echipajul să nu dezerteze şi vreţi să­i 
ţineţi prizonieri…”
Îi răspunsei:
— Foarte bine te­ai gândit! Şi fiindcă nu­ţi pasă, nu ţipa aşa!
Dar el continuă, ridicându­şi glasul şi străduindu­se să­şi îndrepte 
răsucită şiră a spinării:
— Dorm toţi buştean, fericiţi că şi­au umplut burţile. Până şi Bert Rhine 
a aţipit. Injecţiile i­au potolit gemetele.
„Credeţi, vă întreb din nou, că toate râmele astea mă interesează?”
— Atunci, de ce n­ai venit să te alături de noi?
— Pentru că vă urăsc, aşa cum îi urăsic şi pe ei!
„Ei sunt nişte vite, iar dvS. Şi toţi din rasa dvS. Sunteţi nişte şmecheri 
care vă folosiţi de munca lor. Vă potriviţi de minune!
Cât despre mine cu spinarea mea strâmbă, eu sunt cea mai vie dovadă că
nu există Dumnezeu!”
— Bine!… Bine!… Linişteşte­te!
— Sfărâmaţi luntrele! Strigă Iacobs. Şi când vom ajunge în port, puneţi 
să fie spânzuraţi pe cine vreţi.
„Eu nu sunt decât o făptură beteagă, pe care n­o poate pedepsi nici legea,
din pricina nenorocirii mele. Pe lumea aceasta aş fi putut să fiu tot atât de bine 
un fluture care zboară din floare în floare, un porc care grohăie de plăcere 
lăfăindu­se la troaca lui, totdeauna plină, sau chiar un bărbat frumos pe care lar
fi iubit femeile.
„Totuşi, e sigur că atunci când vă va suna ceasul, veţi sfârşi ca şi mine, 
în noapte. Şi noaptea dvS. Va fi tot atât de neagră ca şi a mea!”
Îl întrebai:
— Poţi să­mi spui cine a fost acela dintre voi, care a născocit ideea să ne 
înăbuşe cu abur de pucioasă?
— Nu ştiu. Dar chiar dacă aş şti nu v­aş spune. Dar m­a minunat dibăcia
creierului care a născocit ideea asta măreaţă. Din păcate, şmecheria a dat greş!
Răspunsei
— Ideea aceasta măreaţă era mai ales mişelească.
— Poate. Dar cine a avut ideea să stropească obrazul lui Bert Rhine cu 
acid sulfuric, de i­a ars pielea şi carnea până la os? Îi cad fâşii de carne din 
obraz, ştiţi? Cred că şi fapta asta e mişelească!
— Eşti cam prea curios, la rândul tău!… Îi răspunsei, stingherit oarecum.
Nu vei afla nimic. Dealtfel, mă întreb ce diavol mă îndeamnă să­mi pierd 
vremea cu tine.
Dădui ordin şi oamenii se repeziră cu topoarele asupra bărcilor, din care 
rămaseră în câteva clipe numai bucăţi de lemn.
La zgomotul pe care­l făceam, echipajul se trezi şi coborî din paturi. Dar 
oamenii se mulţumiră să ne privească în tăcere, în timp ce ne isprăveam lucrul,
astfel că puturăm pleca fără a ne fi încăierat.
*
* *
A doua zi dimineaţă, Nosey Murphy şi restul oamenilor din echipaj 
veniră, ca în zilele din urmă să primească ordinele şi hrana.
Venise şi Bert Rhine. Capul îi era învelit în bandaje şi ochii lui roşii, care 
clipeau des şi fără vrere se iveau singuri printr­o crăpătură a pânzei.
Marguerite era lângă mine şi simţii cum se înfioară toată.
— Acum, după ce aţi sfărâmat luntrele, mă întrebă evreul Isaac Chantz, 
ce aveţi de gând cu noi?
— Sunt hotărât răspunsei, să vă predau pe toţi, atâţi câţi sunteţi, 
autorităţilor maritime din Valparaiso.
„Răzvrătire pe mare şi omoruri. Cazul e foarte grav, vă daţi seama!”.
„Să vă purtaţi cât mai bine, până când corabia va ajunge la ţărm, iată
singurul mijloc de a vă uşura puţin situaţia şi de a atrage asupra voastră, în 
măsura în care se va putea, îndurarea tribunalului!”.
— Orice vă este îngăduit! Bombăni evreul. Noi suntem cei învinşi iar dvS. 
Sunteţi cel mai tare.
În clipa aceea, Bert Rhine, îşi smulse bandajele care acopereau capul şi 
obrazul, cu o energie supraomenească pentru care nu­mi putui stăpâni uimirea
– şi ieşi la iveală monstruoasa şi înspăimântătoarea lui faţă.
— V­aţi folosit noaptea trecută, de somnul cu neputinţă de învins în care 
mă cufundase morfina, ca să veniţi pe partea din urmă şi să distrugeţi luntrela.
„Tâmpiţii ăştia v­au lăsat să lucraţi în voie”.
„Dacă aş fi fost acolo, lucrurile s­ar fi întâmplat cu totul altfel şi la ora 
asta aţi fi fost mort!”
El nu putu vorbi mai mult şi se prăbuşi pe punte, răcnind de durere. 
Camarazii săi îl ridicară şi se retraseră.
Cu ambele mâini, Marguerite îşi acoperi ochii în faţa priveliştii aceleia 
înspăimântătoare a cărnii ce sângera din belşug.
— Dar ce s­a întâmplat cu Bert Rhine? Mă întrebă tremurând.
Era cu neputinţă să­i ascund adevărul, astfel că îi istorisii isprava 
bătrânului chinez.
