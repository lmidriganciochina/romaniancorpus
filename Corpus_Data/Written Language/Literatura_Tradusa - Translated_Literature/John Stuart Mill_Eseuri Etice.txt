John Stuart Mill
ESEURI ETICE
Consideraţii asupra filosofiei lui Bentham
Nu este deloc o sarcină uşoară să oferi o versiune prescurtată a opiniilor filosofice ale cuiva care
a încercat să aşeze vastele subiecte ale moralei şi legislaţiei pe baze ştiinţifice,tot ceea ce vom încerca
aici este o simplă schiţă. Primele principii ale filosofiei dlui Bentham sunt acestea: că fericirea ,
înţelegînd prin acest termen plăcerea şi scutirea de durere, este singurul lucru dezirabil în sine,că
toate celelalte lucruri sunt dezirabile doar ca mijloace în vederea acestui scop,şi deci că producerea
celei mai mari fericiri posibile este singurul ţel firesc al întregii gândiri şi acţiuni umane şi, prin
urmare, al oricărei morale şi guvernări,mai mult, că plăcerea şi durerea sunt singurii factori care
guvernează în fapt conduita umană, oricare ar fi circumstanţele în care e plasat individul şi indiferent
dacă el e conştient sau nu de aceasta. Dl Bentham nu pare să fi aprofundat prea bine bazele metafizice
ale acestor doctrine,el pare să fi tratat aceste baze mai mult în funcţie de expunerile făcute de
metafizicienii care l-au precedat. Principiul utilităţii sau, cum l-a numit apoi, „principiul celei mai
mari fericiri“ nu e demonstrat (demonstrated) în scrierile sale decât prin enumerarea unor formulări
alternative folosite de obicei pentru a desemna regula vieţii şi prin respingerea tuturor acestora pe
motiv că nu au nici un înţeles inteligibil şi, chiar mai mult, că presupun tacit o referire la consideraţii
de utilitate. Astfel de formulări sunt: „legea naturii“, „justa raţiune“, „drepturile naturale“, „simţul
moral“. Dl Bentham le-a privit pe toate acestea ca pe nişte simple camuflări ale dogmatismului, ca pe
nişte scuze menite să instituie propriul ipse dixit ca regulă care să constrângă alţi oameni.
„Toate acestea constau“, spune el, „în tot atâtea născociri pentru a evita obligaţia de a apela la un
standard extern şi pentru a forţa cititorul să accepte opinia sau sentimentul autorului ca pe un temei
în sine“. Acesta nu este totuşi felul cel mai corect de a-i trata pe cei ce cred în alte principii morale
decât acela al utilităţii. Toate modalităţile de exprimare sunt folosite într-o manieră ignorantă de către
oamenii ignoranţi,dar nici unul dintre aceia care au gândit suficient de profund şi de sistematic pentru
a merita numele de filosof nu a presupus vreodată că propriile sale sentimente personale de aprobare
şi dezaprobare trebuie să fie cu necesitate bine întemeiate, nemaiavând nevoie să fie comparate cu un
standard extern. Răspunsul pe care asemenea persoane l-ar putea da dlui Bentham ar fi acela că,
printr-o examinare inductivă şi analitică a minţii omeneşti, ei s-au convins că ceea ce noi numim
sentimentele noastre morale (adică trăirile de satisfacţie şi aversiune pe care le resimţim când
comparăm acţiunile noastre sau ale altor oameni cu standardul nostru al corectitudinii şi
incorectitudinii) sunt o parte a constituţiei originare a naturii umane, tot aşa cum sunt dorinţa de
fericire şi teama de suferinţă,că, într-adevăr, acele sentimente nu se asociază aceloraşi acţiuni în toate
circumstanţele, dar nici nu urmează, atunci când se asociază acţiunilor, legea utilităţii, ci alte legi
generale, care sunt aceleaşi pentru toată omenirea în mod natural, chiar dacă educaţia sau
circumstanţele exterioare le-ar putea fi potrivnice, prin crearea unor asociaţii artificiale mai puternice
decât ele. E adevărat că nu se poate da nici o demonstraţie (proof) că ar trebui să ne supunem acestor
legi, dar nu se poate da vreo demonstraţie nici faptului că ar trebui să ne reglăm conduita în funcţie de
utilitate. Tot ceea ce se poate spune e că urmărirea fericirii este naturală pentru noi,şi la fel se susţine
că este respectul pentru anumite legi generale ale moralităţii, ca şi înclinaţia de a ne pune acţiunile în
acord cu ele. Oricine este la curent cu doctrinele etice ale şcolii lui Reid şi Stewart sau cu cele ale
metafizicienilor germani (ca să nu mergem mai înapoi în timp) ştie că în acest fel ar suna răspunsul
acestor filosofi către dl Bentham,şi e vorba de un răspuns pe care scrierile dlui Bentham nu sunt în
stare să-l respingă în suficientă măsură. Căci este evident că aceste concepţii cu privire la originea
distincţiilor morale nu sunt lipsite de orice înţeles precis şi clar, aşa cum afirmă el că ar fi toate
viziunile de acest gen, nici nu pot fi acuzate că ar institui ca standard trăirile persoanei în cauză.
Ele instituie ca standard ceea ce se presupune a fi (pe baza unor temeiuri considerate ca
suficiente) instinctele speciei sau unele principii ale naturii noastre comune, la fel de universale şi
inexplicabile ca şi instinctele. A judeca asemenea doctrine e lucrul pe care l-ar putea face numai o
metafizică mai profundă şi mai subtilă decât cea pe care o deţinea dl Bentham. Presupun că aceasta va
fi judecata posterităţii, anume să arate că în ceea ce priveşte concepţiile sale despre ceea ce s-ar putea
numi philosophia prima, spre a folosi expresia fericită a lui Hobbes, chiar şi atunci când el a avut
deplină dreptate, sarcina de a demonstra (prove) că lucrurile stau astfel a revenit în cea mai mare
măsură altora. 
Cel mai mare dintre defectele dlui Bentham, insuficienta sa cunoaştere şi preţuire a concepţiilor
altor oameni, se manifestă constant în lupta sa cu umbra iluzorie a opiniei unui adversar, lăsând însă
neatins fondul problemei. După ce stabileşte principiul utilităţii, dl Bentham se preocupă, în cea mai
mare şi mai valoroasă parte a lucrărilor sale, de construirea unei schiţe a eticii practice şi a legislaţiei,
ca şi de completarea cu detalii a unor porţiuni ale acestei din urmă ştiinţe (sau, mai degrabă, arte),
prin aplicarea uniformă şi neabătută a principiului său al celei mai mari fericiri, de la care caracterul
sistematic şi remarcabil de coerent al intelectului său l-a împiedicat să se abată vreodată. Probabil că
în scrierile nici unui alt filosof nu se pot detecta aşa de puţine contradicţii, aşa de puţine exemple de
devieri, măcar momentane, de la principiile pe care el însuşi le-a stabilit.
Poate că e un noroc că dl Bentham a dedicat o parte mult mai mare din timpul şi din truda sa
subiectului legislaţiei decât celui al moralei,căci mi se pare că modul în care a înţeles şi a aplicat el
principiul utilităţii duce la obţinerea unor rezultate adevărate şi valoroase mai degrabă în prima decât
în ultima dintre aceste două ramuri de cercetare. Recunoaşterea fericirii ca singurul lucru dezirabil în
sine şi recunoaşterea producerii stării de lucruri celei mai favorabile fericirii ca singurul scop raţional,
atât al moralei, cât şi al politicilor (policy), nu duc în nici un caz cu necesitate la doctrina oportunului
(expediency), aşa cum a susţinut-o Paley, adică la canonul etic ce judecă moralitatea unui act sau a
unei clase de acţiuni doar după consecinţele probabile ale acelui gen de act, în supoziţia că e în general
practicat. Aceasta este într-adevăr o foarte mică parte din ceea ce o înţelegere mai largă a „principiului
celei mai mari fericiri“ ne-ar cere să luăm în considerare. Un anume gen de acţiune, ca de exemplu
furtul sau minciuna, ar da naştere anumitor consecinţe rele pentru societate dacă ar fi practicat de
obicei,dar acele consecinţe rele sunt departe de a constitui întreaga încărcătură morală a viciilor
furtului sau minciunii. Am avea o viziune cât se poate de imperfectă asupra relaţiilor acestor practici
cu fericirea generală dacă le-am presupune ca existând izolat şi separate. Toate actele presupun
anumite dispoziţii şi deprinderi ale minţii şi inimii, care pot fi în sine stări de bucurie sau de tristeţe şi
care trebuie să fie rodnice în alte consecinţe, distincte de acele acte particulare. Nici o persoană nu
poate fi hoţ sau mincinos fără a fi mult mai mult decât aceasta,şi dacă judecăţile şi sentimentele
(feelings) noastre morale privitoare la o persoană condamnată pentru unul dintre aceste vicii s-ar
baza numai pe tendinţa dăunătoare a furtului şi minciunii, atunci ele ar fi parţiale şi incomplete,ar fi
omise multe alte considerente, care sunt cel puţin la fel de „înrudite cu subiectul“ şi care, lăsate în
afara viziunii noastre generale, ne pot face într-adevăr să învăţăm obiceiul de a le trece cu vederea,
deşi ne este imposibil să nu fim influenţaţi de ele, în măsura în care ni se impun atenţiei, în anumite
situaţii particulare. Marea greşeală pe care trebuie s-o reproşez dlui Bentham ca filosof moral şi sursa
celei mai mari părţi a răului temporar pe care trebuie să concedem că l-a produs în această calitate,
alături de o cantitate mult mai mare de bine durabil, este următoarea: că el a confundat, practic, într-o
mare măsură, principiul utilităţii cu principiul consecinţelor specifice şi a estimat, de obicei,
aprobarea sau blamul datorat unui anume gen de acţiune doar din calcularea consecinţelor la care ar
conduce acea acţiune dacă ar fi practicată în general. El a ilustrat din plin şi a contribuit în foarte mare
măsură la răspândirea unui mod de gândire conform căruia orice tip de acţiune sau orice deprindere
(habit) se consideră a fi pe deplin justificate dacă nu se poate dovedi că produc, prin consecinţele lor
specifice, în mod necesar sau probabil, nefericirea agentului însuşi sau a altora,şi orice dezaprobare
sau aversiune nutrită faţă de individ pe acest temei e catalogată din acest moment ca prejudecată sau
superstiţie. Nu se ia în considerare (sau, cel puţin, nu se ia în considerare de obicei) dacă actul sau
deprinderea în discuţie, deşi nu e neapărat dăunătoare în sine, nu ar putea face parte dintr-un
caracter esenţialmente dăunător sau, cel puţin, esenţialmente deficient în privinţa unor calităţi care
contribuie prin excelenţă la „cea mai mare fericire“. E adevărat că aplicarea unui asemenea standard
ar necesita de regulă o pătrundere mult mai adâncă în problema formării caracterului şi o cunoaştere
mai vastă a funcţionării interne a naturii umane decât cele posedate de dl Bentham. Dar, într-o
măsură mai mare sau mai mică, el şi oricare altul judecă după acest standard,şi la fel fac chiar şi aceia
care sunt atraşi, datorită unei concepţii incomplete, spre omiterea tuturor acestor elemente din cadrul
speculaţiilor lor generale. Când un moralist trece astfel cu vederea relaţia unui act cu o anume stare a
minţii în calitate de cauză a lui, ca şi conexiunea sa, prin intermediul acelei cauze comune, cu clase şi
grupuri largi de acţiuni în aparenţă puţin asemănătoare lui, atunci însăşi estimarea făcută
consecinţelor actului respectiv se dovedeşte a fi imperfectă. Căci se poate afirma, cu puţine excepţii, că
orice act are o tendinţă de a fixa şi perpetua o stare sau o caracteristică a minţii în care-şi are originea
el însuşi. Şi dacă acel element important din relaţiile morale ale acţiunii nu e luat în seamă de moralist
ca o cauză, probabil că nu va fi luat în seamă nici ca o consecinţă. Dl Bentham este departe de a fi
trecut cu vederea complet această latură a problemei. Într-adevăr, cele mai originale şi mai instructive
capitole din prima sa mare operă, Introduction to the Principles of Morals and Legislation, anume
acelea despre motive şi dispoziţii, cred că deschid o cale directă şi largă spre aceste subiecte de
maximă importanţă, în ciuda faptului că eu le consider parţial eronate. 
Nu e mai puţin adevărat că atunci când ajung să discute probleme particulare de etică, dl
Bentham şi mulţi alţii care-i urmează exemplul resping de obicei orice examinare a acţiunii din
perspectiva aspectelor ei generale (its general bearings) în raport cu întreaga fiinţă morală a
agentului, punând un accent mai mare pe consecinţele specifice ale unei clase de acte,sau ei aruncă,
putem spune, acele consideraţii pe un plan cu totul secundar, unde aproape că sunt pierdute din
vedere. Şi făcând acest lucru, ei nu numai că diminuează valoarea multora dintre speculaţiile lor,
privite doar în calitate de cercetări filosofice, dar au riscat mereu să comită serioase erori practice , şi,
în multe cazuri, după părerea mea, le-au şi comis.
Totuşi, aceste neajunsuri ale concepţiei generale a dlui Bentham nu au fost de natură să
diminueze semnificativ valoarea speculaţilor sale cu privire la cea mai mare parte a domeniului
legislaţiei. Acelea dintre aspectele unei acţiuni (the bearings of an action) cărora dl Bentham le-a
acordat o atenţie aproape exclusivă au fost tocmai cele cu care aproape numai legislaţia are a face.
Legislatorul porunceşte (enjoin) sau interzice o acţiune, fără a acorda prea multă atenţie excelenţei
(excellence) morale generale sau josniciei pe care ea le presupune,el se uită la consecinţele pe care le
are acel gen particular de acţiune asupra societăţii,scopul său nu este de a face oamenii incapabili să
dorească o crimă, ci să-i descurajeze să o comită efectiv. Luând fiinţele umane aşa cum sunt, el se
străduieşte să furnizeze acele mobiluri care să constrângă chiar şi persoanele cu dispoziţii în cel mai
înalt grad opuse fericirii generale să se preocupe de ea în conduita lor reală, şi anume în măsura
permisă de asemenea mijloace, fără ca inconvenientele să prepondereze.
Deci o teorie care nu ia în considerare într-o acţiune decât consecinţele acelei acţiuni va fi în
general suficientă spre a servi scopurile unei filosofii a legislaţiei. O asemenea filosofie va avea cele
mai mari şanse să eşueze în luarea în considerare a problemelor sociale mai importante , teoria
instituţiilor organice şi a formelor generale de organizare politică,pentru ca acestea să fie adecvat
evaluate (spre deosebire de detaliile legislaţiei), ele trebuie privite ca fiind marile instrumente ale
formării caracterului naţional, ale propul-sării membrilor comunităţii către perfecţiune sau ale
protejării lor de la decădere. Cum era de aşteptat într-o oarecare măsură, acesta e un punct de vedere
din care dl Bentham contemplă rar asemenea chestiuni, cu excepţia cazului când urmăreşte unele
ţeluri limitate sau parţiale. Iar această semnificativă omisiune este una dintre cele mai mari deficienţe,
din cauza căreia speculaţiile sale asupra teoriei guvernării, deşi pline de idei valoroase, devin, în cele
din urmă, după părerea mea, neconcludente în rezultatele lor generale.
Către acestea ne vom îndrepta mai mult atenţia în cele ce urmează. Totuşi, încă nu m-am achitat
de sarcina cea mai plăcută, aceea de a aşterne pe hârtie o parte dintre contribuţiile pe care filosofia
legislaţiei le datorează dlui Bentham. Cea mai mare contribuţie dintre toate, aceea pentru care
posteritatea va răsplăti cu cea mai mare onoare numele său şi care nu poate fi împărţită cu nimeni în
prezent sau în viitor, este o contribuţie ce poate fi adusă numai o singură dată unei ştiinţe, anume
aceea de a indica prin ce metodă de investigare poate fi ea făcută ştiinţă.
Ceea ce Bacon a făcut pentru cunoaşterea fizică, dl Bentham a făcut pentru filosofia legislaţiei.
Multe fapte fizice au fost descoperite înaintea epocii lui Bacon, iar înaintea epocii dlui Bentham
omenirea era în posesia multor observaţii corecte şi valoroase asupra facerii legilor. Dar el a fost
primul care a încercat în mod regulat să deducă toate principiile secundare şi intermediare ale
dreptului, prin inferenţă directă şi sistematică, din unica mare axiomă sau principiu al utilităţii
generale. În toate sistemele de legi existente, acele principii sau dictoane (dicta) secundare în care
rezidă chiar esenţa sistemelor s-au îmbogăţit în detalii,dar chiar şi atunci când ele au fost întemeiate
pe concepţii cu privire la utilitate, nu au fost produsul nici unei cercetări ştiinţifice şi cuprinzătoare,
având cel mai adesea un statut pur tehnic,cu alte cuvinte, au luat naştere din circumstanţe pur istorice
şi, nefiind modificate când acele circumstanţe s-au schimbat, nu ne-au lăsat ca puncte de sprijin decât
ficţiuni şi forme fără semnificaţie. Luaţi ca exemplu legea proprietăţii imobiliare (real property):
această lege continuă până în ziua de azi să fie bazată în întregime pe doctrina feudală a posesiunii
(feudal tenures), în vreme ce aceste posesiuni au încetat de mult să existe, fiind prezente doar în
discursurile de la Westminster Hall. Nici teoria dreptului nu a fost într-o situaţie mai bună decât
sistemele practice, juriştii speculativi neîndrăznind să facă mai mult decât o oarecare rafinare a
maximelor tehnice ale acelui corp al jurisprudenţei pe care s-a întâmplat să-l studieze.
Dl Bentham a fost primul care a avut geniul şi curajul de a concepe repunerea ştiinţei pe primele
ei principii. Aceasta nu se putea face, nici măcar încerca, fără a pune în evidenţă, ca o consecinţă
necesară, totala lipsă de valoare a multora dintre maximele care până atunci trecuseră peste tot ca
principii ale dreptului, ca şi caracterul rudimentar şi lipsa de precizie a mai tuturora. Mai mult, dl
Bentham a luptat împotriva erorilor din sistemele existente de jurisprudenţă într-o manieră mai
directă decât prin simpla prezentare a adevărurilor contrare. Forţa argumentului cu care a rupt în
bucăţi maximele excentrice şi ilogice pe care sunt întemeiate diversele sisteme tehnice, ca şi aceea cu
care a expus relele flagrante pe care ele le produc efectiv, e egalată doar de sarcasmul înţepător şi 
umorul rafinat cu care a ridiculizat absurdităţile lor şi de declamaţiile elocvente pe care le îndreaptă în
mod constant împotriva acestora, uneori sub forma lamentaţiei, alteori sub cea a invectivei.
Aceasta a fost, deci, prima şi poate cea mai importantă realizare a dlui Bentham , completa
discreditare a tuturor sistemelor tehnice şi exemplul pe care l-a dat de a nu trata legea ca pe un mister,
ci ca pe o chestiune de afacere practică, în care mijloacele urmează să fie adaptate scopurilor, ca în
oricare dintre celelalte arte ale vieţii. Chiar presupunând că nu ar fi făcut nimic altceva, realizarea
unui asemenea lucru egalează gloria celor mai mari binefăcători ai speciei umane din domeniul
ştiinţei. Dar dl Bentham, spre deosebire de Bacon, nu s-a mărginit doar să profeţească o ştiinţă, ci a
făcut eforturi mari pentru crearea uneia. El a fost primul care a conceput, cu maximă precizie, ideea
unui cod sau a unui corp complet de legi, ca şi trăsăturile distinctive ale părţilor lui esenţiale , Dreptul
Civil, Dreptul Penal şi Dreptul Procedural. În primele două dintre aceste trei sectoare, el a adus
contribuţii importante,pe al treilea, l-a creat efectiv. Potrivit deprinderilor sale de gândire, el a lansat
cercetarea ab initio a unei filosofii sau ştiinţe pentru fiecare dintre cele trei ramuri. A făcut cu
principiile acceptate ale fiecăreia ceea ce un bun cod ar face cu legile însele , a extirpat pe cele rele,
substituindu-le cu altele, a repromulgat pe cele bune, dar într-o formă cu mult mai clară şi mai
metodică, astfel încât cei ce erau înainte cât se poate de familiarizaţi cu respectivele principii de-abia
le-au mai recunoscut ca fiind aceleaşi. Chiar şi vechile adevăruri, atunci când trec prin mâna sa,
rămân atât de profund marcate, încât adesea el aproape că pare să pretindă descoperirea a ceea ce
doar a sistematizat.
Creând filosofia Dreptului Civil, el nu a înaintat prea mult dincolo de fixarea pe o bază adecvată
a celor mai generale principii ale sale şi de discutarea fugară a unora dintre cele mai interesante detalii
ale lui. Aproape tot ceea ce a publicat în această ramură a dreptului este conţinut în Traité de
Législation, editat de dl Dumont. La partea cea mai dificilă şi cea care necesita cel mai mult o mână de
maestru care să îi înlăture dificultăţile , nomenclatura şi organizarea Codului Civil , el a contribuit
puţin, cu excepţia unor observaţii izolate şi critici ale erorilor predecesorilor săi. „Vue Générale d’un
Corps Complet de Législation“, inclusă în opera tocmai citată, conţine aproape tot ce ne-a lăsat el
despre acest subiect.
În sectorul Dreptului Penal, el e autorul celei mai bune încercări de până acum de clasificare
filosofică a delictelor. Ne-a lăsat într-o formă aproape completă teoria pedepselor (pentru care, totuşi,
predecesorii săi au făcut mai mult decât pentru oricare altă parte a ştiinţei dreptului). Teoria
Procedurii (inclusiv cea a constituirii tribunalelor) a găsit-o într-o stare şi mai evident barbară decât
aceea a celorlalte ramuri,şi a lăsat-o de departe în cea mai perfectă formă. Nici o problemă de
importanţă practică nu a rămas nereglementată în acest sector de maximă importanţă. Nu a lăsat
aproape nimic de făcut pentru succesorii săi.
A arătat cu forţa demonstraţiei, a întărit şi a ilustrat în sute de moduri adevărul ideii că,
înlăturând mare parte a regulilor şi formelor artificiale care câştigă teren în ţările numite civilizate şi
adoptând modurile directe şi simple de investigare pe care toţi oamenii le folosesc în strădania de a
descoperi fapte pentru cunoaşterea lor privată, este posibil ca ei să scape de cel puţin nouă zecimi din
cheltuieli şi de nouăzeci şi nouă la sută din întârzierile procedurilor legale, nu doar fără nici o sporire,
dar cu o aproape incredibilă diminuare a şanselor unor decizii greşite. De asemenea, a stabilit
incontestabil principiile unei bune organizări judiciare: o împărţire a ţării în districte, cu un judecător
în fiecare dintre ele, numit doar pentru o perioadă limitată, care să decidă în toate tipurile de cazuri,cu
un adjunct subordonat lui, numit şi revocat de el,cu un recurs pentru toate cazurile, dar numai prin
transmiterea de acte unei curţi supreme sau unor curţi constând fiecare dintr-un singur judecător şi
fiind situate în metropolă. Este imposibil, în limitele acestei schiţe, să încercăm să prezentăm mai
detaliat principiile şi concepţiile dlui Bentham asupra acestei mari ştiinţe , care a devenit ştiinţă
pentru prima oară în mâinile sale. Ca analist al naturii umane (capacitate în care ar trebui să exceleze,
înainte de toate, un filosof moral), nu îl pot situa prea sus pe dl Bentham. A făcut puţine în acest
sector, în afară de faptul că a introdus ceea ce mie mi se pare o frazeologie înşelătoare şi că a furnizat
un catalog al „izvoarelor acţiunii“, dintre care unele de cea mai mare importanţă sunt lăsate pe
dinafară. Principiul fundamental de la care începe el este acela că acţiunile fiinţelor capabile de
simţire sunt în întregime determinate de plăcere şi durere,după care dl Bentham creează un motiv şi
un interes corespunzător fiecărei plăceri sau dureri şi afirmă că acţiunile noastre sunt determinate de
interesele noastre, de interesul preponderent, de soldul (balance) motivelor. Dacă aceasta ar însemna
doar ceea ce am afirmat mai sus, că acţiunile noastre sunt determinte de plăcere şi durere, atunci
acest mod simplu şi lipsit de ambiguităţi de a formula propoziţia este preferabil. Dar sub acoperirea
acelei fraze mai obscure se strecoară, atât în mintea autorului, cât şi în cea a cititorului, un înţeles care
merge mult mai departe şi care este complet fals: că toate actele noastre sunt determinate de plăceri şi
dureri în perspectivă (in prospect), plăceri şi dureri pe care le aşteptăm în calitate de consecinţe ale
actelor noastre. 
Acesta nu poate fi, sub nici o formă, susţinut ca adevăr universal. Plăcerea sau durerea care ne
determină conduita sunt la fel de frecvent unele ce preced momentul acţiunii, ca şi unele care-i
urmează. Într-adevăr, un om poate fi descurajat, în momente de ispită, de la a comite o crimă de frica
de pedeapsă sau de remuşcarea pe care se teme că o va suferi după actul vinovat,iar în acest caz putem
spune pe bună dreptate că a sa conduită e înrâurită de soldul motivelor sau, dacă vreţi, de soldul
intereselor. Dar se poate întâmpla, şi e chiar foarte probabil să se întâmple, ca el să dea înapoi chiar la
gândul de a comite actul: ideea de a se pune într-o asemenea situaţie este atât de dureroasă, încât el
nu poate stărui îndeajuns asupra ei spre a avea măcar puterea fizică de a săvârşi crima. Conduita sa e
determinată de durere, dar de o durere care precede actul, nu de una care e aşteptată să îi urmeze. Nu
numai că lucrurile ar putea sta aşa, dar, dacă nu stau aşa, atunci omul nu este într-adevăr virtuos.
Frica de durerea ce urmează actului nu poate apărea decât dacă există deliberare,iar bărbatul, ca şi
„femeia care deliberează“, se află într-un pericol iminent de a se pierde. Nu pot să înţeleg de ce e firesc
să spunem că a da înapoi, fără deliberare, din faţa unei acţiuni se poate numi a ceda unui interes. Cu
siguranţă, interesul transmite, şi e menit să transmită, ideea unui scop (end) pentru care conduita (fie
ea act, sau abţinere) este concepută ca mijloc. Nimic de acest fel nu are loc în exemplul de mai sus. Ar
fi mai corect să spunem că uneori conduita este determinată de un interes, adică de o ţintă (aim)
deliberată şi conştientă, iar uneori ea e determinată de un impuls (impulse), adică de o trăire (numiţio asociere, dacă vi se pare potrivit) care nu are un scop ulterior, actul sau abţinerea devenind un scop
în sine.
Apoi, încercarea de a enumera motivele, adică dorinţele şi aversiunile umane, mi se pare a fi o
eroare de concepţie. Motivele sunt nenumărate,nu există nimic care să nu poată deveni prin asociere
obiect al dorinţei sau al neplăcerii. Ar putea fi dezirabil să distingem în mod special motivele care sunt
cele mai puternice şi cele mai frecvent active,dar dl Bentham nu a făcut nici măcar aceasta. Deşi el
include simpatia pe lista sa a motivelor, el omite conştiinţa sau sentimentul datoriei (feeling of
duty),nu ne putem niciodată imagina, citindu-l, că o fiinţă umană a înfăptuit un act doar pentru că
este corect sau s-a abţinut de la el doar pentru că este greşit. Prin aceasta, dl Bentham diferă mult de
Hartley, care, deşi consideră sentimentele morale (moral sentiments) a fi în întregime rezultatul
asocierilor, nu le refuză prin aceasta un loc în sistemul său, ci consideră trăirile „simţului moral“ ca pe
una din cele şase clase în care împarte el plăcerile şi durerile. În mintea dlui Benthm, profund
îmbibată cum era de „principiul celei mai mari fericiri“, acest motiv era probabil atât de strâns unit cu
cel al simpatiei, încât nu se mai putea distinge de el,dar el ar fi trebuit să-şi amintească faptul că aceia
care recunosc alt standard al corectitudinii şi incorectitudinii decât fericirea sau care nu au reflectat
niciodată la acest subiect au adesea sentimente foarte puternice de obligaţie morală,şi fie că
standardul unei persoane este fericirea, sau altceva, ataşamentul său faţă de acel standard nu e
neapărat proporţional cu bunăvoinţa sa. Persoane cu o slabă capacitate de simpatie au adesea un
puternic sentiment al dreptăţii,iar altele, cu un puternic sentiment al bunăvoinţei, nu au decât prea
puţin conştiinţa vreunei obligaţii morale.
Abia dacă mai trebuie menţionat că omiterea uzuală a unui izvor atât de important al acţiunii
dintr-o enumerare ce se pretinde completă va tinde să creeze obiceiul de a trece cu vederea acelaşi
fenomen şi, prin urmare, de a nu-l admite nici în alte speculaţii morale. E greu să ne imaginăm vreo
sursă mai rodnică de erori grosolane,şi am putea presupune că această trecere cu vederea este
imposibilă dacă nu am avea dovada că ea a fost făcută de unul dintre cei mai mari gânditori pe care i-a
avut omenirea. Cum am putea crede că el va fi sensibil la existenţa şi forţa acestui motiv în anumite
cazuri particulare, când el îl omite dintr-o enumerare bine chibzuită şi cuprinzătoare a tuturor
influenţelor de care e guvernată conduita umană?
Punând ca axiomă filosofică teza că acţiunile oamenilor sunt întotdeauna supuse intereselor lor,
dl Bentham nu a făcut altceva decât să îmbrace propoziţia trivială că toate persoanele fac ceea ce simt
ele că sunt cel mai dispuse să facă, în termeni care i s-au părut mai precişi şi mai potriviţi ţelurilor
filosofiei decât acele expresii familiare. Prin această aserţiune el nu a intenţionat în nici un caz să
atribuie omenirii un egoism universal, căci a socotit motivul simpatiei ca fiind un interes, şi ar fi inclus
şi conştiinţa în aceeaşi categorie dacă acest din urmă motiv şi-ar fi găsit vreun loc în filosofia sa, ca
principiu diferit de cel al bunăvoinţei. El a distins două tipuri de interese, cele privitoare la sine (selfregarding) şi cele sociale,în vorbirea curentă, acest nume e aplicat numai primului tip. Dar nu poate
exista greşeală mai mare decât aceea de a presupune că, deoarece putem fi noi înşine perfect
conştienţi de o ambiguitate din limbajul nostru, acea ambiguitate nu va avea, prin chiar acest fapt, nici
un efect în pervertirea modului nostru de gândire. Sunt convins, din experienţă, că obiceiul de a pune
toate trăirile care guvernează oamenii sub denumirea de interes este aproape întotdeauna legat efectiv
de tendinţa de a considera interesul în sensul său vulgar, adică interesul privitor la sine pur şi simplu,
ca unul ce exercită, prin chiar constituţia naturii umane, un control mult mai exclusiv şi mai
covârşitor asupra acţiunilor umane decât o face de fapt. 
Aceasta a fost, cu siguranţă, tendinţa opiniilor dlui Bentham. De obicei, pe tot parcursul operei
sale, odată ce a arătat că interesul egoist (selfish) al unui om îl va împinge spre un anume curs al
acţiunii, el lasă să se înţeleagă, fără alte discuţii, că în aceasta constă interesul său,şi, alunecând
insesizabil de la sensul vulgar al cuvântului înspre cel filosofic şi apoi de la cel filosofic înapoi la sensul
vulgar, concluzia la care se ajunge mereu este aceea că omul va acţiona aşa cum îi dictează interesele
egoiste. Măsura în care dl Bentham a crezut în predomi-narea principiului egoist în natura umană
poate fi observată în termenii impetuoşi cu care, în a sa Book of Fallacies, el formulează expres
această predominare ca axiomă filosofică.
„În orice suflet omenesc (cu excepţia unor izbucniri rare şi de scurtă durată, rezultat al unui
stimul sau al unei emoţii extraordinar de puternice) interesul cu privire la sine este predominant în
faţa interesului social , interesul individual propriu al fiecărei persoane în faţa intereselor tuturor
celorlalte persoane luate la un loc.
Într-un alt pasaj al aceleiaşi opere, el spune: „Luând viaţa în întregul ei, nu există, nici nu poate
exista vreodată, acea fiinţă umană în cazul căreia vreun interes public pe care l-a avut să nu fi fost
sacrificat pentru propriul interes personal, în măsura în care aceasta depinde de ea. În ce priveşte
promovarea interesului public, tot ceea ce pot realiza cele mai înţelepte persoane publice (ceea ce e
totuna cu a spune cele mai virtuoase) este să facă tot ceea ce depinde de ele pentru a aduce interesul
public, adică participarea lor personală la interesul public, într-o stare pe cât posibil mai aproape de
coincidenţă şi care să dea naştere la cât mai puţine prilejuri de conflict, cu interesul lor privat“.
Consider că scrierile dlui Bentham au făcut şi fac un rău foarte mare prin răspândirea unor asemenea
concepţii asupra naturii umane şi printr-un ton general al gândirii şi exprimării în perfectă armonie
cu acestea. Prin astfel de lucruri, cele mai entuziaste şi mai generoase spirite sunt orientate împotriva
tuturor celorlalte speculaţii ale sale, împotriva încercării lui de a face din etică şi politică un subiect al
unei gândiri precise şi filosofice, încercare care, într-adevăr, dacă ar fi legată în mod necesar de
asemenea concepţii, ar fi şi mai dăunătoare decât declamaţiile vagi şi insipide pentru care e propusă
ca substitut. Efectul e şi mai rău asupra acelor spirite care nu se simt şocate şi dezgustate de acest ton
al gândirii, căci în cazul lor acesta le perverteşte cu necesitate întreaga natură morală.
E greu să-ţi formezi o idee a unei tendinţe mai opuse oricărei speranţe raţionale în binele speciei
umane decât aceea care poate fi sădită printr-o asemenea doctrină în minţile tuturor celor ce îi dau
ascultare. Există, au existat multe fiinţe umane în care motivele patrio-tismului sau ale bunăvoinţei au
fost în permanenţă principii stabile ale acţiunii, superioare oricărei tentaţii uzuale şi, nu în puţine
cazuri, oricărei tentaţii posibile a interesului personal. Au existat şi există mulţimi de oameni în care
motivul conştiinţei sau al obligaţiei morale a fost suprem. Nu există nimic în constituţia naturii umane
care să împiedice ca lucrurile să stea în acelaşi fel pentru întreaga omenire. Până când lucrurile nu vor
sta aşa, specia umană nu se va bucura de nici a zecea parte din fericirea de care natura noastră este
capabilă. Consider că e fără de speranţă orice sporire semnificativă a fericirii umane doar prin
schimbări în circumstanţele exterioare, neînsoţite de schimbări în starea dorinţelor,ca să nu mai spun
că, până când dorinţele nu sunt bine conturate în eu, nu poate exista nici un motiv adecvat pentru
strădania de a modifica în scopuri bune chiar şi acele circumstanţe externe. Pentru nici un om, partea
ce-i revine din binele public şi pe care poate spera să o realizeze prin eforturile sale nu reprezintă
echivalentul sacrificării confortului său şi a obiectivelor personale pe care le-ar putea atinge printr-un
alt curs al conduitei. Balanţa poate fi înclinată în favoarea strădaniilor virtuoase doar de interesul
trăirii sau de acela al conştiinţei , de acele „interese sociale“ a căror subordonare necesară faţă de
interesele „privitoare la sine“ (self-regarding) este aşa de lesne acceptată.
Dar puterea oricui de a realiza în interiorul lui însuşi acea stare a spiritului fără de care bucuria
sa de viaţă nu poate să fie decât săracă şi sumară şi pe care trebuie să se bazeze toate speranţele de
fericire sau de perfecţiune morală ale speciei, depinde în întregime de încrederea sa în existenţa
efectivă a unor asemenea trăiri şi dispoziţii la alţii, ca şi a posibilităţii existenţei lor în sine însuşi.
Scrierile etice sunt necesare mai ales pentru cei în care trăirile virtuoase sunt slabe, iar menirea lor
specifică e să le întărească. Dar pentru a fi apt de o asemenea sarcină, este necesar mai întâi să ai, iar
apoi să exprimi, în fiecare propoziţie şi în fiecare rând, o încredere neclintită şi solidă în capacitatea
omului de a fi virtuos. Printr-un gen de contagiune simpatetică sau inspiraţie, un spirit nobil
asimilează în sine alte spirite,şi nimeni nu a fost vreodată inspirat de cineva a cărui proprie inspiraţie
nu a fost suficientă pentru a-l face şi să creadă în posibilitatea de a-i face pe alţii să simtă ceea ce simte
el. Asupra celor care au nevoie să fie susţinuţi şi întăriţi de un moralist cu adevărat inspirat , un
moralist precum Socrate, Platon sau (vorbind din punct de vedere uman, nu teologic) precum Hristos,
efectul unor scrieri ca acelea ale dlui Bentham, dacă ar fi citite şi crezute iar sufletul s-ar lăsa pătruns
de ele, trebuie să fie sau deznădejdea şi tristeţea fără speranţă, sau nepăsarea de a se lăsa pradă acelei
mizerabile vieţi egoiste pe care au fost învăţaţi să o privească drept inerentă naturii lor originare şi
invariabile.
Speculaţiile dlui Bentham asupra politicii în sens îngust, adică asupra teoriei guvernării, se
remarcă printr-o trăsătură obişnuită a sa, aceea de a începe cu începutul. El îşi înfăţişează omul într-o
societate fără guvernare şi, ţinând seama de tipul de guvernare pe care ar fi recomandabil să îl
construiască, găseşte că cel mai oportun ar fi acela al unei democraţii reprezentative. Oricare ar fi
valoarea concluziei sale, modul în care se ajunge la ea mi se pare greşit,căci se presupune că oamenii
sunt la fel în toate timpurile şi în toate locurile, că au aceleaşi vreri şi sunt expuşi la aceleaşi rele şi că,
dacă nu li se potrivesc exact aceleaşi instituţii, aceasta se datorează doar faptului că în stadiile
anterioare ale evoluţiei ei nu au avut înţelep-ciunea să vadă ce instituţii sunt cele mai potrivite pentru
binele lor. Cum să învesteşti anumiţi slujitori ai poporului cu puterea necesară protecţiei persoanei şi
proprietăţii, cum să dai poporului cea mai facilă posibilitate de a schimba deţinătorii acestei puteri
atunci când ei consideră că se abuzează de ea , aceasta este singura problemă a organizării sociale pe
care dl Bentham şi-o propune spre rezolvare. Totuşi, aceasta nu este decât o parte a problemei reale.
Se pare că niciodată nu i-a trecut prin minte lui Bentham să privească instituţiile politice într-o
lumină superioară, ca principalul mijloc al educării sociale a unui popor. Dacă ar fi făcut astfel, ar fi
văzut că aceleaşi instituţii nu sunt mai potrivite pentru două naţiuni în stadii diferite de civilizaţie
decât e potrivită aceeaşi lecţie la copii de vârste diferite.
Aşa cum gradul de civilizaţie deja atins variază, tot astfel variază tipul influenţei sociale necesare
pentru a împinge comunitatea spre următorul stadiu al progresului ei. Pentru un trib de indieni nordamericani, perfecţionarea (improvement) înseamnă îmblânzirea mândriei lor şi a independenţei lor
solitare,pentru un grup de negri emancipaţi, aceasta înseamnă să se obişnuiască să fie independenţi,
în loc să fie doar supuşi ordinelor,pentru strămoşii noştri semi-barbari, perfecţionarea ar fi însemnat
să fie domoliţi,pentru o rasă de asiatici moleşiţi, ea ar fi însemnat să fie făcuţi mai duri. Cum poate fi o
aceeaşi organizare socială potrivită să producă atât de multe efecte contrare?
Eroarea predominantă în concepţia dlui Bentham cu privire la natura umană mi se pare a fi
aceasta: el a presupus că oamenii sunt influenţaţi doar de o parte din mobilurile care-i animă de fapt,
de acea parte prin care el şi i-a imaginat ca fiinţe calculatoare mai reci şi mai inteligente decât sunt în
realitate. Cred că, într-o anumită măsură, el a fost indus în eroare în teoria politică de supoziţia că
supunerea masei oamenilor unei guvernări instituite se datorează în principal unei perceperi raţionale
a necesităţii protecţiei legale şi interesului tuturor pentru o supunere promptă şi entuziastă în faţa
legii. Sunt convins că el nu a fost conştient de cât de mult din cu adevărat minunata adaptare a
oamenilor la orice guvernare deja stabilită este efectul simplei obişnuinţe şi al imaginaţiei şi, deci,
depinde de păstrarea a ceva ce s-ar putea numi continuitatea existenţei în instituţii şi a identităţii la
nivelul formelor lor exterioare,cât de mult din ceea ce a fost nu se poate transfera cu uşurinţă unor
instituţii noi, chiar dacă ar fi preferabile în sine,şi era puternic zdruncinat atunci când avea a face cu o
ruptură în cursul istoriei , una care poate fi numită sfârşitul vechii constituţii şi începutul uneia noi.
Autorii constituţionali din ţara noastră, cei anteriori dlui Bentham, au ridicat trăirile de acest fel la
înălţimea unei superstiţii,ei nu au luat niciodată în considerare ceea ce se adapta cel mai bine
propriilor lor vremuri, ci doar ceea ce existase în vremurile anterioare, fie ele şi vremuri de mult
apuse. Nu sunt mulţi ani de când acestea erau principalele baze pe care se pleda chiar pentru reforma
parlamentară. Dl Bentham a făcut un mare serviciu prin discreditarea , una completă , a acestei şcoli
de politicieni şi prin demascarea absurdităţii sacrificării unor scopuri prezente de dragul unor
mijloace învechite. Dar cred că el însuşi a căzut într-o eroare opusă. Chiar faptul că un anumit set de
instituţii politice există deja, a existat de mult timp şi a ajuns să fie asociat cu toate amintirile istorice
ale unui popor este, în sine, atât cât este, o însuşire care le adaptează acelui popor şi le conferă un
mare avantaj asupra oricăror alte noi instituţii în obţinerea acelei resemnări prompte şi de bună voie
în faţa a ceea ce a fost decis odată de autoritatea legală, singura care face posibile acele nenumărate
compromisuri între interese şi aşteptări opuse şi fără de care un guvern nu ar dura nici măcar un an,
cu greu măcar o săptămână. În scrierile dlui Bentham nu este vizibilă nici măcar o vagă urmă a
perceperii acestui adevăr important.
Totuşi, este imposibil să contestăm dlui Bentham, pe această temă sau pe oricare alta pe care a
abordat-o, meritul , şi e vorba de unul foarte mare , de a fi supus atenţiei noastre una dintre feţele
adevărului, şi încă una foarte importantă. Fie despre guvernare, fie despre morală, fie despre orice alt
subiect cu privire la care speculaţiile sale sunt relativ imperfecte, ele sunt încă foarte instructive şi
valoroase pentru oricine este capabil să ofere cealaltă jumătate a adevărului,e posibil ca ele să inducă
în eroare doar prin pretenţia pe care o exprimă invariabil, aceea de a fi întregul adevăr, anume o teorie
şi o filosofie complete asupra subiectului. Dl Bentham a fost mai mult un gânditor decât un
cititor,arareori şi-a comparat ideile cu cele ale altor filosofi şi nu a fost deloc conştient de cât de multe
gânduri existau în alte minţi, în legătură cu care doctrina sa nu ne-a oferit mijloacele nici să le
respingem, nici să le apreciem.
Discursul lui Sedgwick
Dacă am fi întrebaţi în ce scop există sau ar trebui să existe, înainte de toate, universităţile
bazate pe rente (endowed universities), ar trebui să răspundem: ca să ţină filosofia în viaţă. Acesta
este şi temeiul pe baza căruia au fost cu deosebire apărate, în ultimii ani, rentele noastre naţionale.
Pentru a educa minţile de rând în treburile obişnuite ale vieţii, o contribuţie publică ar putea fi
folositoare, dar ea nu este indispensabilă,nici nu există argumente, nu neapărat decisive, dar măcar
suficient de puternice , care ar putea să arate că ea este indezirabilă. Orice înfăptuieşte competiţia
individuală, înfăptuieşte de regulă cel mai bine. Toate lucrurile în privinţa cărora publicul e
judecătorul potrivit al excelenţei sunt mai bine făcute atunci când stimulul interesului individual este
cel mai activ,şi aceasta se întâmplă acolo unde plata este proporţională cu strădania,nu unde plata
este asigurată de la început şi singura garanţie pentru continuarea strădaniei e supravegherea
guvernului,cu atât mai puţin acolo unde, cum se întâmplă în universităţile englezeşti, până şi acea
garanţie a fost cu succes exclusă. Dar există un fel de educaţie despre care nu se poate pretinde că
publicul îi e judecător competent: e vorba de educaţia prin care sunt formate marile minţi. A forma
minţi care au aspiraţii şi facultăţi deasupra celor ale turmei şi care sunt capabile să-şi îndrume
compatrioţii pe calea unor realizări superioare în ce priveşte virtutea, inteligenţa sau bunăstarea
socială şi, de asemenea, a educa în aşa fel clasele înstărite ale comunităţii, încât să poată beneficia pe
cât posibil de calităţile acestor spirite superioare şi să fie pregătite să le aprecieze şi să le urmeze paşii ,
toate acestea sunt ţeluri care cer instituţii educaţionale situate deasupra dependenţei de plăcerile
imediate ale acelei mulţimi pe care sunt destinate să o educe. Acestea sunt scopurile pentru care sunt
dezirabile universităţile bazate pe rente,ele sunt acelea pe care le propovăduiesc toate universităţile
bazate pe rente,şi mare le e dezonoarea dacă, asumându-şi această sarcină şi pretinzând să fie
creditate pentru îndeplinirea ei, o lasă neîmplinită. În ce manieră sunt aceste ţeluri , cele mai înalte pe
care şi le poate propune o instituţie umană, ţeluri cărora universităţile englezeşti ori li se adaptează,
ori nu se mai adaptează la nimic , în ce măsură sunt aceste ţeluri înfăptuite de aceste universităţi?
Circumspice.
Din punctul de vedere al demersurilor intelectuale pentru formarea marilor minţi, această ţară a
fost odinioară printre primele. Anglia s-a aflat odată în fruntea filosofiei europene. Unde se situează
ea acum? Consultaţi opinia generală a Europei. Celebritatea Angliei, în zilele noastre, stă în docurile
ei, în canalele ei, în căile ei ferate. În domeniul intelectual, ea se distinge doar printr-un anume tip de
bun-simţ sobru, liber de extravaganţe, dar şi gol de aspiraţii nobile, ca şi prin capacitatea de face, cu
precizia unei maşini, toate acele lucruri care sunt cel mai bine făcute atunci când omul se aseamănă
cât mai mult cu o maşină. Calităţi valoroase, fără îndoială,dar nu tocmai acelea prin care omenirea se
ridică la perfecţiunea naturii sale sau dobândeşte victorii după victorii în faţa dificultăţilor ce
prejudiciază aranjamentele sale sociale. Cereţi părerea despre Anglia oricărei persoane capabile să
gîndească, din Franţa sau Germania. Oricare ar fi principiile sale , oricât de prietenoasă i-ar fi
atitudinea faţă de noi , oricât ar admira instituţiile noastre şi unele aspecte ale caracterului nostru
naţional, oricât de sensibilă ar fi faţă de greşelile propriilor concetăţeni, trăsătura care o va frapa
întotdeauna la spiritul englezesc este absenţa unor viziuni largi şi impunătoare.
Ea va afla că orice problemă e discutată şi hotărâtă pe propriile ei baze, oricât de înguste ar fi
ele, fără a arunca asupra ei lumina vreunor principii mai largi decât ea,şi nici o problemă nu e
discutată măcar, decât dacă parlamentul sau vreo autoritate constituită urmează să o supună votului a
doua zi. În loc de ardoarea în cercetare, de stăruinţa în investigaţii largi şi cuprinzătoare, de care dă
dovadă partea educată a tineretului francez sau german, ce găsim aici? Dincolo de limitele înguste ale
ştiinţei fizicii şi matematicii, nici urmă de publicul cultivat şi reflexiv angajat în cercetarea adevărului
ca adevăr, în urmărirea gândirii de dragul gândirii. Puţini, cu excepţia religioşilor sectari , şi ştim cu
toţii ce sunt ei , manifestă vreun interes pentru marea problemă a naturii umane şi a vieţii omului,şi
mai puţină curiozitate există cu privire la natura şi principiile societăţii umane, la istoria sau filosofia
civilizaţiei,şi nu există nici o convingere că, din asemenea cercetări, ar putea decurge măcar o
consecinţă practică impor-tantă. Guizot, cel mai mare admirator al Angliei dintre filosofii continentali,
remarcă totuşi faptul că în Anglia nici măcar marile evenimente nu inspiră idealuri măreţe, aşa cum se
întâmplă oriunde altundeva. În Anglia, lucrurile sunt mai măreţe decât oamenii care le înfăptuiesc.
Dar poate că această decădere este efectul vreunei cauze asupra căreia universităţile nu au avut
nici un control şi împotriva căreia s-au luptat fără succes. Dacă e aşa, atunci aceste corpuri sunt grozav
de răbdătoare cu cei ce le fac de ocară. Nici un cuvânt de nemulţumire nu scapă vreunui demnitar de
frunte, nici un indiciu că strădaniile lor cele mai înalte sunt zădărnicite, că truda lor cea mai susţinută
a fost aruncată de-o parte,nici un simptom de insatisfacţie cu privire la stadiul dezvoltării intelectuale
a spiritului naţional, în afară de cazul când acesta se leapădă de negustorii oraşelor, nu manifestă zelul
necesar pentru Biserică sau cheamă la admiterea ereticilor în incinta acesteia. Dimpotrivă, avem parte
de laude perpetue despre cât de desăvârşit au reuşit ei să împlinească ceea ce şi-au propus,nesfârşite 
celebrări ale gloriei ţării şi ale fericirii de a poseda un tineret aşa de învăţat, aşa de conştient de ceea ce
a fost învăţat. Când cineva îndrăzneşte să se îndoiască de faptul că universităţile sunt tot ceea ce ele
trebuie să fie, nu i se spune că acestea fac tot ce se poate face, ci că tendinţele epocii sunt prea
copleşitoare pentru ele,i se prezintă cu un aer triumfal numai fructele lor şi e întrebat dacă o educaţie
care a făcut din gentlemenii englezi ceea ce vedem noi astăzi poate fi altceva decât o bună educaţie.
Totul e în regulă atâta timp cât nimeni nu încearcă să le ia subvenţiile sau să le încalce monopolul. În
timp ce ele îşi elogiază astfel propriile eforturi şi rezultatele eforturilor lor, filosofia , nu o anumită
şcoală de filosofie, ci filosofia în ansamblu, speculaţia totalizantă de orice tip şi despre orice subiect
profund sau de mare amplitudine , a ajuns să fie tot mai mult antipatizată şi desconsiderată în rândul
claselor educate din Anglia. Au învăţat oare între timp aceste clase să desconsidere şi să dispreţuiască
pe aceşti profesori autorizaţi de filosofie sau au încetat ele să le frecventeze cursurile? Nici vorbă! Aşa
că universi-tăţile pot să prospere, deşi demersurile care reprezintă scopul şi justificarea existenţei lor
decad. Profesorul prosperă şi e onorat, pe când ceea ce el pretinde că predă, dispare din lume.
Dacă reflecţiile de mai sus i-ar veni în minte, cum s-ar putea să se şi întâmple, unui străin
inteligent, profund interesat de condiţiile şi perspectivele spiritului englez, ne putem imagina cu ce
aviditate ar pune el mâna pe publicaţia pe care o am în faţă. E vorba de un discurs asupra studiilor de
la Cambridge, al unui profesor de la Cambridge, destinat unui auditoriu de la Cambridge şi publicat la
cererea acestuia. El conţine opinia unuia dintre cei mai liberali membri ai Universităţii cu privire la
felul în care se fac studiile acolo,sau, cum am mai putea spune, cu privire la studii aşa cum le
recomandă Universitatea şi cum doar puţini dintre studenţii săi le urmează de fapt.
Dl Sedgwick nu e un simplu dascăl al unui colegiu, care apără sistemul pentru că a fost format
de sistem şi nu a învăţat niciodată să vadă lucrurile decăt în lumina în care i le-a arătat sistemul. Deşi
e un partizan pătimaş al corpului căruia îi aparţine, el nu e un partizan fanatic,el poate vedea atât
greşelile, cât şi virtuţile, nu doar în modul de predare, ci şi în unele aspecte a ceea ce se predă. De
asemenea, pretenţiile sale intelectuale sunt înalte. Nu se poate spune în nici un caz despre el că nu
aspiră la filosofie,el scrie în stilul unuia căruia cele mai înalte culmi îi sunt familiare. Astfel că nu
putem fi decât curioşi să aflăm ce găseşte el de spus cu privire la schema educaţională de la Cambridge
şi ce idee ne putem forma despre acest loc din chiar calităţile pe care dl Sedgwick le ilustrează, el fiind
unul dintre reprezentanţii lui cei mai de seamă. Oricare ar fi valoarea Discursului profesorului
Sedgwick din primul dintre aceste două puncte de vedere, examinându-l din cel de-al doilea, l-am
găsit ca pe un document de o importanţă considerabilă. Profesorul îşi exprimă părerea (mai ales în
beneficiul membrilor mai tineri ai Universităţii, afirmă el, dar într-o manieră, e de sperat, „care nu e
întru totul nepotrivită şi altor urechi“) despre valoarea mai multor mari ramuri ale culturii
intelectuale şi despre spiritul în care acestea ar trebui studiate. Nesatisfăcut doar cu atât, el proclamă
în prefaţă şi un alt scop, încă mai ambiţios , distrugerea a ceea ce a fost numit teoria utilitaristă a
moralei. „El a atacat teoria utilitaristă a moralei nu doar pentru că o consideră fundamentată pe
raţionamente false, ci şi deoarece crede că ea are un efect nociv asupra tempera-mentului şi conduitei
celor ce o adoptă“.
Aceasta promite lucruri mari: a respinge o teorie a moralei şi a determina influenţa ei asupra
caracterului şi acţiunilor celor ce o îmbrăţişează. Nu ne-am dori un test mai bun al capacităţii de a
filosofa. Vom vedea în ce măsură se achită profesorul Sedgwick de dubla sa sarcină şi cât era de
calificat să şi-o asume. Din felul în care un autor îşi introduce subiectul şi îl prezintă în liniile lui mari
cititorului, ne putem face o părere generală asupra capacităţii sale de a îl discuta. În această privinţă,
indicaţiile oferite de începutul discursului dlui Sedgwick nu sunt favorabile. Înainte de a-şi prezenta
opiniile asupra studiilor din Universitate, el trebuia să ne spună care sunt aceste studii. Ele sunt, în
primul rând, ştiinţele matematice şi fizice,în al doilea rând, limbile clasice şi literatura,în al treilea
rând, ştiinţa minţii şi a moralei (dacă unele mici subiecte din Locke şi Paley merită o denumire atât de
pretenţioasă). Pentru ţelurile dlui Sedgwick, acest mod simplu de a specifica studiile ar fi fost suficient
de precis,dar, dacă era hotărât să descrie exact caracteristicile lor metafizice, nu trebuia s-o facă în
felul următor:
„Studiile din acest lăcaş de învăţământ, în măsura în care se referă numai la studiile umaniste,
se împart în trei ramuri: prima e studiul legilor naturii, incluzând toate părţile filosofiei inductive. A
doua e studiul literaturii vechi sau, cu alte cuvinte, al acelor documente autentice care ne transmit o
explicare a sentimentelor, a trăirilor şi a acţiunilor oamenilor remarcabili din istoria celor mai
faimoase imperii ale lumii antice,în aceste opere, noi căutăm exemple şi maxime despre prudenţă, ca
şi modele de gust. În al treilea rând, studiul despre noi înşine, consideraţi ca indivizi şi ca fiinţe
sociale. Sub acest titlu se includ etica şi metafizica, filosofia morală şi politică şi alte câteva subiecte
înrudite, de mare complexitate, abia abordate în sistemul nostru academic şi care trebuie continuate
în eforturile noastre ulterioare, mai mature“.
Câte greşeli de exprimare şi clasificare într-un singur pasaj scurt! „Studiul legilor naturii“ e
considerat un lucru, iar „studiul despre noi înşine“, un altul. Studiindu-ne pe noi înşine, nu studiem
noi oare legile naturii noastre? „Toate părţile filosofiei inductive“ sunt situate sub un titlu, în timp ce
„etica şi metafizica, filosofia morală şi politică“, sub un altul. Nu fac parte acestea din urmă din
filosofia inductivă? Atunci, părţile cărei filosofii sunt ele? Nu este oare întreaga filosofie, care e bazată
pe experienţă şi observaţie, inductivă? Ce poate însemna faptul că dl Sedgwick pune „etica şi
metafizica, filosofia morală şi politică“ sub un alt titlu , fie acesta etica sau o ramură a metafizicii, fie
cunoaşterea datoriei noastre, fie teoria sentimentelor (feelings) cu care ne privim datoriile.
De asemenea, ce descriere vagă a literaturii vechi, unde nu era necesară nici un fel de descriere.
Despre scrierile anticilor se vorbeşte ca şi cum în ele nu s-ar afla decât biografii ale unor eminenţi
oameni de stat. Această lipsă a puterii de a exprima corect ceea ce ai gândit denotă aproape cu
siguranţă o imprecizie a gândirii însăşi,o astfel de critică referitoare la limbă este, prin urmare,
departe de a fi lipsită de importanţă. Dar e de ajuns să ne ocupăm de lucrurile mai grave pe care le
sugerează Discursul dlui Sedgwick şi la ele ne vom rezuma de aici înainte. Trecerea în revistă a
studiilor Universităţii făcută de Profesor începe cu „studiul legilor naturii“ sau, pentru a ne exprima
mai corect, al legilor universului material. (...)
Până aici, greşelile pe care le-am descoperit la dl Sedgwick sunt mai degrabă de omitere decât de
comitere,sau, mai rău, pentru a rămâne numai la acest aspect, el s-a mulţumit să repete trivialităţile
cu care era la curent. Dacă nu ar fi fost decât atât de spus despre restul Discursului, nu am fi tulburat
paşnica sa cădere în progres spre uitare. Dar am ajuns acum la începutul acelei părţi a Discursului
profesorului Sedgwick care e cea mai elaborată şi în vederea căreia se poate presupune că a fost scris
tot restul , obiecţiile sale la Essay on the Human Understanding al lui Locke şi la Principles of Moral
Philosophy a lui Paley. Aceste lucrări conţin puţinul din instruirea etică şi metafizică oferită sau care
se pretinde a fi oferită la Cambridge. Restul Discursului dlui Sedgwick este dedicat atacului la adresa
acestora. Nu avem de gând, desigur, să apărăm statutul de manual al vreuneia dintre aceste opere, cu
atât mai puţin pe acela de manual unic al respectivelor domenii, pentru indiferent ce şcoală de
filosofie. Despre lucrarea lui Paley, deşi posedă într-o mare măsură câteva merite minore, gândul
nostru e, pe ansamblu, negativ. Despre Eseul lui Locke, reprezentând originea şi fundamentul
psihologiei analitice moderne, nu putem vorbi decât cu cel mai adânc respect, fie că luăm în
considerare epoca pe care o deschide în filosofie ori valoarea intrinsecă a ideilor sale chiar şi în zilele
noastre, fie nobila devoţiune către adevăr, frumoasa şi emoţionanta seriozitate şi simplitate, pe care
nu doar le manifestă în sine, ci pe care are capacitatea să le insufle şi în cititor, mai mult decât aproape
toţi ceilalţi autori de filosofie. Eseul său ar trebui să fie familiar oricărui student. Dar nici o operă
având 150 de ani nu mai poate fi potrivită ca singura, nici măcar ca principala, operă pentru instruirea
tineretului într-o ştiinţă cum e aceea a minţii. În metafizică, fiecare nou adevăr dă la o parte sau
modifică mult din ceea ce a fost anterior receptat ca adevărat. Respingerea de către Berkeley a
doctrinei ideilor abstracte ar impune prin sine o revizuire completă a frazeologiei celor mai valoroase
părţi ale cărţii lui Locke. Şi importantele speculaţii originate la Hume şi îmbunătăţite de Brown cu
privire la natura experienţei noastre subiective sunt recunoscute chiar de către filosofi care nu adoptă
în întregime concluziile acestor autori, anume ca având meritul să ducă analiza cunoaşterii noastre şi
a procesului de dobândire a ei atât de mult dincolo de punctul în care a lăsat-o Locke, încât opera sa ar
trebui să fie complet reconsiderată. În plus, o carte care a schimbat faţa unei ştiinţe, chiar dacă nu e
încă depăşită în ce priveşte doctrinele ei, e rareori potrivită pentru scopuri didactice.
Ea nu e potrivită cu starea minţii acelora care ignoră orice doctrină, ci cu a acelora care sunt
instruiţi într-o doctrină greşită. Atâta timp cât ea se ocupă direct de combaterea erorilor ce
predominau înainte de a fi fost scrisă şi cu cât îşi face mai bine această treabă, cu atât e mai sigur că va
deveni superfluă, ca să nu spunem neinteligibilă, fără un comentariu însoţitor. Şi chiar adevărurile
sale pozitive sunt apărate doar împotriva unor obiecţii care erau obişnuite la vremea respectivă şi
păzite doar de acele neînţelegeri pe care numai oamenii acelor vremuri era probabil să le aibă.
Problemele moralei şi ale metafizicii diferă de cele ale fizicii prin aceea că aspectul lor se schimbă cu
fiecare schimbare a minţii umane. Nu există două perioade în care aceeaşi problemă să întâmpine
aceleaşi dificultăţi sau acelaşi adevăr să necesite acelaşi comentariu explicativ.
Eroarea care este înlăturată satisfăcător într-o epocă, reapare în alta, într-o formă cu care
argumentele folosite anterior nu se mai potrivesc exact,şi pare să triumfe până în momentul în care
cineva, cu arme potrivite formei modificate a erorii, se ridică şi încearcă din nou înlăturarea ei. Aceste
observaţii sunt în special aplicabile Eseului lui Locke. Doctrinele sale erau noi şi trebuiau să îşi facă
loc,el a scris aşadar nu pentru învăţăcei, ci pentru învăţaţi,pentru oameni instruiţi în sistemele
anterioare sistemului său , cele ale scolasticilor sau ale cartezienilor. El a spus tot ceea ce a crezut
necesar pentru a-şi stabili propriile opinii şi a răspuns obiecţiilor acelor critici pe care i-a dat
epoca,dar el nu putea anticipa toate obiecţiile care s-ar fi putut aduce într-o epocă ulterioară,cu atât 
mai puţin le-ar fi putut anticipa pe cele care pot fi făcute acum, după ce filosofia sa a fost mult timp
dominantă, după ce argumentele criticilor săi au fost făcute pe cât posibil consistente cu principiile
sale şi arată adesea aşa cum nu ar fi putut fi gândite până ce el nu a curăţat terenul, demolând
anumite opinii tradiţionale, pe care nimeni înaintea lui nu s-a gândit să le pună la îndoială. Prin
urmare, a-l ataca pe Locke pentru că alte argumente decât cele ce-i erau lui necesare au devenit
indispensabile pentru sprijinirea unora dintre concluziile sale, e ca şi cum ai reproşa evangheliştilor că
nu au scris Dovezile Empirice ale Creştinismului. Problema nu e ce a spus Locke, ci ce ar fi spus el
dacă ar fi auzit tot ceea ce s-a afirmat de atunci încoace împotriva lui. Pe cât de nerezonabilă e o critică
a lui Locke concepută în acest spirit, pe atât dl Sedgwick încurajează un alt fel de critică, încă şi mai
puţin rezonabilă. „Cea mai mare greşeală“, spune el, a Eseului lui Locke „este viziunea îngustă pe care
o adoptă cu privire la capacităţile omului , conferindu-i, într-adevăr, capacitatea de reflecţie şi de
urmărire a unor şiruri de gânduri conform regulilor raţionării abstracte, dar privându-l atât de
puterile sale de imginaţie, cât şi de simţul său moral“. Mai multe pagini se ocupă, în consecinţă, de
celebrarea „puterilor imaginative“. Iar un meta-mică măsură efecte ale impresiilor exterioare, încât ele
ar rămâne mereu în adormire dacă nu ar apărea nici o impresie exterioară.
Pe scurt, experienţa este o condiţie necesară a acelor idei, dar nu prototipul sau cauza lor. Una
dintre aceste idei, susţin ei, este ideea de substanţă sau materie, care nu este copia vreunei senzaţii,pe
de altă parte, nici nu am fi avut vreodată acestă noţiune dacă nu am fi avut niciodată senzaţii,dar
imediat ce o senzaţie este resimţită, suntem siliţi de o lege a naturii noastre să ne formăm ideea a ceva
exterior (pe care îl numim materie) şi să raportăm senzaţia la acest ceva ca la cauza care a produs-o.
La fel, se susţine, este ideea de datorie, ca şi judecăţile şi trăirile morale. Nu aducem odată cu noi în
lume vreo idee a unui act criminal,doar experienţa ne dă această idee,dar, în momentul în care
concepem actul, noi îl judecăm instantaneu ca fiind greşit, prin chiar constituţia naturii noastre, şi ne
formăm ideea unei obligaţii de a ne abţine de la el. Locke nu a anticipat această formă a doctrinei
ideilor înnăscute şi nu a oferit mijloacele pentru o respingere completă. Prin urmare, dl Sedgwick
triumfă asupra lui, ca şi cum el şi-ar fi greşit ţinta, trecând cu vederea „distincţia între ideile înnăscute
şi capacităţile înnăscute“ (p.48). Dacă Locke nu a menţionat o distincţie care probabil nu fusese
gândită pe vremea lui, alţii au făcut-o,şi nimeni care scrie acum pe această temă nu o trece cu vederea.
Dl Sedgwick l-a citit oare vreodată pe Hartley ori pe Mill, sau măcar pe Hume sau Helvétius? Aparent
nu. El nu dă vreun semn că ar fi citit vreun autor care a scris pe problema pe care o atacă, cu excepţia
lui Locke sau Paley, asupra cărora insistă şi pe care-i tratează ca fiind reprezentativi pentru oricare
alţii care adoptă vreuna din concluziile lor.
Să fi uitat oare profesorul într-atât lucrarea, pe care trebuie s-o fi citit odată şi pe care o judecă
cu atâta autoritate, încât să-şi închipuie că ea pretinde să fie un tratat despre toate „capacităţile
omului“? Poate el oare să scrie despre cartea lui Locke, în maniera pe care tocmai am citat-o, având în
faţă faptul evident că ea e intitulată Eseu asupra intelectului uman? Cine, în afară de dl Sedgwick, ar
căuta un tratat despre imaginaţie sub un asemenea titlu? Ce loc, ce rost ar fi putut el avea acolo?
Unicul obiect al speculaţiilor lui Locke era să stabilească limitele cunoaşterii noastre,ce
probleme putem spera să rezolvăm şi care dintre ele se situează dincolo de posibilităţile noastre. Acest
ţel este anunţat în Prefaţă şi e urmărit în fiecare capitol al cărţii. Locke declară că şi-a început
cercetările deoarece, „discutând un subiect foarte îndepărtat de acesta“, i-a venit în minte că „înainte
de a ne apuca de cercetări de acel fel, era necesar să ne examinăm propriile abilităţi şi să vedem ce
obiecte este sau nu este apt să abordeze intelectul nostru“. Ceea ce urmează sunt câteva pasaje din
primul capitol al cărţii întâi, în care e descris scopul speculaţiilor sale:
„Să cercetez originea, certitudinea şi întinderea cunoaşterii umane, împreună cu temeiurile şi
gradele credinţei, opiniei şi acordului“. „Să iau în considerare facultăţile discernământului uman aşa
cum sunt ele aplicate obiectelor cu care au de-a face“. „Să dau o explicaţie căilor prin care înţelegerea
noastră ajunge să obţină acele noţiuni despre lucruri pe care noi le avem“ şi „să stabilesc“ nişte
„măsuri ale certitudinii cunoaşterii noastre, pe baza acelor puteri persuasive care pot fi întâlnite la
oameni“. „Să caut graniţele dintre opinie şi cunoaştere şi să examinez prin ce măsuri, la lucrurile
despre care nu avem o cunoaştere sigură, ar trebui să ne reglementăm acordurile şi să ne moderăm
convingerile“. Şi, „prin această cercetare a naturii intelectului nostru“, să „descoperim puterile care
zac în el, cât de departe merg ele, cu ce lucruri sunt în vreun anume grad proporţionale şi unde ne
părăsesc“,şi, prin acestea, „să prevenim mintea ocupată a omului, făcând-o să fie mai precaută când
intervine în lucrurile care îi depăşesc înţelegerea, să se oprească atunci când este la capătul puterilor şi
să îşi accepte în tăcere ignoranţa în legătură cu lucrurile pe care, după examinare, le găseşte dincolo
de capacităţile ei“. Şi, deoarece un filosof, asumându-şi o încercare de o asemenea importanţă, cu
caracter strict ştiinţific, şi având mintea plină de gânduri ce erau menite să producă o revoluţie în
filosofia intelectului uman, deoarece acest filosof nu îşi abandonează subiectul pentru a proslăvi
imaginaţia, ei bine, el e acuzat că ar spune că nu există un asemenea lucru sau că e un lucru 
dăunător,sau, mai degrabă (căci la acest grad de ingenuitate ajunge critica dlui Sedgwick), că ar spune
că nu există un asemenea lucru şi totodată, că acel lucru este dăunător.
El îl „privează pe om de puterile sale imaginative“,el „elimină aceste puteri din sistemul său“ şi,
în acelaşi timp, “vorbeşte de aceste puteri doar pentru a le condamna“,el „denunţă exerciţiul
imaginaţiei ca pe o înşelare a raţiunii“. S-ar putea susţine la fel de bine că Locke neagă faptul că omul
are un corp sau condamnă folosirea corpului, pentru că el nu proclamă în mod repetat ce lucru frumos
şi glorios este corpul. Dl Sedgwick nu poate concepe starea mintală în care se află un om ca Locke,
care era prea absorbit de acest subiect pentru a mai fi capabil să se abată de la el de fiecare dată când
apărea ocazia pentru un elan retoric. Cu o imaginaţie pusă la locul ei, ca sursă a delectării şi ca mijloc
de educare a sentimentelor, Locke nu a avut nimic de-a face,şi nici nu era acesta subiectul cel mai
potrivit caracterului minţii sale. El s-a preocupat de imaginaţie numai în domeniul intelectului pur,şi
singurul lucru pe care îl face aici e s-o ţină de-o parte. Aceasta numeşte dl Sedgwick „a denunţa
exerciţiul imaginaţiei ca o înşelare a raţiunii“ şi „a privi oamenii care apelează la puterile imaginaţiei
în demonstraţiile lor şi amestecă aceste puteri în pledoariile lor ca nefiind nimic altceva decât trişori
pe faţă“. Locke spune desigur că imaginaţia nu constituie o demonstraţie. Atunci, vrea oare Profesorul
să spună , şi prin această rapsodie despre imaginaţie, vrea el ca noi să înţelegem , că imaginaţia
constituie o demonstraţie? Dar cum ne-am putea aştepta la o claritate a ideilor cu privire la subiectele
metafizice de la un autor care nu poate deosebi între Intelect şi Voinţă? Eseul lui Locke se referă la
Intelect,dl Sedgwick ne spune, cu multă subtilitate de limbaj, că imaginaţia e un motor puternic, care
acţionează asupra voinţei. Tot aşa este şi un bici. Este un bici, atunci, una din, sursele cunoaşterii
umane? „În condiţii limită“, spune Profesorul, „determinarea voinţei e făcută mai ales prin sentiment
(feeling) decât prin raţiune. În toate circumstanţele, limită sau de altă natură, determinarea voinţei
este făcută în întregime prin sentiment. Raţiunea nu e un scop în sine,ea ne învaţă scopurile corecte şi
calea de a le atinge,dar, dacă ne dorim acele scopuri, această dorinţă nu e Raţiune, ci un sentiment
(feeling). De aici importanţa problemei de a da imaginaţiei acea orientare care să exercite cea mai
benefică influenţă asupra sentimentelor. Dar probabil că Profesorul a vrut să spună că, „în condiţii
limită, determinarea“, nu „a voinţei“, ci a intelectului, „e făcută mai ales prin sentiment decât prin
raţiune“. Din nefericire, aşa este,aceasta este tendinţa naturii umane, împotriva căreia Locke îşi
avertizează cititorii,şi, făcând acest lucru, stârneşte dezaprobarea dlui Sedgwick.
Cealaltă acuzaţie pe care Profesorul o aduce lui Locke , aceea de a trece cu vederea „facultăţile
judecăţii morale“ şi de a „priva“ omul de „simţul său moral“ , va fi cel mai bine luată în considerare
alături de criticile sale la adresa filosofiei morale a lui Paley,căci şi împotriva lui Paley principala sa
acuzaţie este că neagă simţul moral.
Este un fapt al naturii umane acela că avem judecăţi morale şi trăiri (feelings) morale. Judecăm
anumite acţiuni şi dispoziţii ca fiind corecte, altele ca fiind incorecte: numim aceasta aprobarea sau
dezaprobarea lor. Avem de asemenea trăiri de plăcere la contemplarea celei dintâi clase de acţiuni şi
dispoziţii, ca şi trăiri de neplăcere şi aversiune faţă de cele din urmă, trăiri care, cum ştie fiecare, nu se
aseamănă exact cu vreuna dintre celelalte trăiri de durere şi plăcere pe care le simţim.
Acestea sunt fenomenele. Nu există nici o dispută cu privire la realitatea lor. Dar există două
teorii privitoare la originea acestor fenomene, care au separat filosofii încă din zorii filosofiei. Una este
că distincţia dintre corect şi incorect este un fapt ultim şi inexplicabil,că percepem această distincţie
aşa cum percepem distincţia dintre culori, printr-o facultate specială, şi că plăcerile şi durerile,
dorinţele şi aversiunile bazate pe această percepţie sunt toate fapte ultime ale naturii noastre, exact la
fel cum sunt plăcerile şi durerile sau dorinţele şi aversiunile care au ca obiect gusturile dulci sau amare
ori sunetele plăcute sau supărătoare. Aceasta este numită teoria simţului moral , sau a instinctelor
morale , sau a moralităţii eterne şi imuabile , sau a principiilor intuitive ale moralităţii , sau în multe
alte feluri, diferenţelor dintre ele acordându-li-se o mare importanţă de către cei ce adoptă teoria, dar
care pot fi considerate toate echivalente din punctul de vedere al scopului nostru actual.
Cealaltă teorie este că ideile de corect şi incorect, ca şi trăirile care se leagă de aceste idei, nu
sunt fapte ultime, ci pot fi explicate şi justificate,ele nu sunt rezultatul unei legi speciale a naturii
noastre, ci al aceloraşi legi de care depind toate celelalte idei complexe şi trăiri ale noastre,că distincţia
între actele morale şi imorale nu e o proprietate specială şi misterioasă a actelor însele, pe care o
percepem printr-un simţ, aşa cum percepem culorile prin simţul vederii, ci decurge (flows) din
proprietăţile obişnuite ale acelor acţiuni, pentru recunoaşterea cărora nu avem nevoie de o altă
facultate decât intelectul şi simţurile noastre corporale. Iar proprietatea particulară a acţiunilor, care
le face să fie morale sau imorale, este , în opinia celor ce susţin această teorie (cel puţin a tuturor celor
ce merită să fie luaţi în seamă aici) , influenţa acelor acţiuni şi a dispoziţiilor din care ele emană
(emanate) asupra fericirii umane. Această teorie este numită uneori teoria „utilităţii“ şi este ceea ce dl
Sedgwick înţelege prin „teoria utilitaristă a moralei“. A susţine această a doua teorie înseamnă, după
dl Sedgwick, a „nega existenţa trăirilor morale“. Aceasta este, în primul rând, o punere greşită a
problemei. Nimeni nu neagă existenţa trăirilor morale.
Trăirile există, există în mod manifest şi nu pot fi negate. Problemele asupra cărora există un
dezacord sunt, în primul rând, dacă ele sunt trăiri simple sau complexe şi, dacă sunt complexe, din ce
trăiri elementare se compun , ceea ce este o problemă de metafizică,şi, în al doilea rând, ce gen de acte
şi dispoziţii sunt obiectul propriu al acelor trăiri,cu alte cuvinte, care este principiul moralei. Teoria
care a fost numită utilitaristă pretinde să rezolve aceste probleme şi mai ales pe ultima.
Paley a adoptat această teorie. Dl Sedgwick, care susţine cealaltă teorie, îl tratează pe Paley, şi pe
toţi care sunt de aceeaşi parte cu el, cu extremă aroganţă. Vom arăta acum că dl Sedgwick nu are nici
un drept să îl prezinte pe Paley ca pe un reprezentant al teoriei utilităţii,că el a eşuat chiar şi în
respingerea lui Paley şi că tonul de puternică dezaprobare morală pe care l-a adoptat faţă de toţi cei ce
au susţinut această teorie este nemeritat de ei, iar pentru el e deosebit de necuviincios, dată fiind
totala sa ignoranţă în domeniu. Cei ce susţin că fericirea umană este scopul şi testul moralităţii sunt
ţinuţi să demonstreze că principiul este adevărat, dar nu că Paley l-a înţeles. Nimeni nu are dreptul să
întemeieze un argument împotriva unui principiu pe greşelile sau gafele unui anume autor, care a
susţinut că îşi construieşte sistemul pe el, fără a ţine seama că principiul poate fi înţeles diferit, şi a
fost de fapt înţeles diferit, de alţi autori. Ce am gândi despre un opozant al creştinismului care i-ar
judeca adevărul sau tendinţele benefice plecând de la opinia despre creştinism a iezuiţilor sau
quackerilor? O doctrină nu e judecată deloc, în realitate, dacă nu e judecată în forma ei cea mai bună.
Principiul utilităţii poate fi văzut în tot atâtea lumini diferite ca orice altă regulă sau principiu.
Dacă e pasibil de răutăcioase interpretări greşite, aceasta este valabil pentru toate principiile
foarte generale, deci şi pentru principiile prime. Dacă crezul etic al unui adept al utilităţii îl va conduce
spre consecinţe morale sau imorale, aceasta depinde de ceea ce consideră el util, aşa cum, în cazul
unui partizan al doctrinei opuse , aceea a conştiinţei înnăscute , aceasta depinde de ceea ce crede el că
îi dictează conştiinţa. Dar fie prima, fie a doua dintre aceste două teorii trebuie să fie adevărată. În loc
deci de a ne şicana cu deformările şi pervertirile fiecăreia, adevărata bărbăţie ar consta în a o accepta
pe cea adevărată, cu toate predispoziţiile ei spre deformări şi pervertire, şi apoi a orienta întreaga forţă
a intelectului nostru pentru stabilirea unor asemenea maxime secundare şi intermediare, care să
poată fi ghizi în aplicarea principiului pentru cercetătorul de bună credinţă şi bariere salutare în faţa
sofistului şi a cazuistului necinstit. Există erori în felul cum concepe Paley filosofia morală, atât în ce
priveşte fundamentele ei, cât şi în ce priveşte stadiile ulterioare, erori care împiedică lucrarea sa să fie
un bun exemplu de concluzii deduse just din doctrina utilităţii sau un exemplu al influenţei acelei
doctrine asupra intelectului şi caracterului, în condiţiile în care e corect înţeleasă.
În primul rând, el nu consideră utilitatea ca fiind ea însăşi sursa obligaţiei morale, ci un simplu
indiciu al voinţei lui Dumnezeu, pe care îl priveşte ca pe întemeierea ultimă a întregii moralităţi şi ca
origine a forţei de constrângere a acesteia. Considerăm această doctrină (nu că utilitatea este un
indiciu al voinţei lui Dumnezeu, ci că este un indiciu şi nimic altceva) ca fiind foarte contestabilă şi ca
având într-adevăr multe din acele efecte rele asupra minţii care sunt în mod eronat atribuite
principiului utilităţii. Singura concepţie asupra legăturii dintre religie şi moralitate care nu anihilează
însăşi ideea celei din urmă este aceea care consideră Zeitatea nu ca făcând, ci ca recunoscând şi
sancţionând obligaţia morală. În minţile celor mai mulţi gânditori englezi de până la mijlocul
secolului trecut, ideea de datorie şi aceea de supunere în faţa lui Dumnezeu erau atât de indisolubil
unite, încît erau inseparabile chiar şi pe planul gândirii,dar dacă ne gândim la faptul că, în acele
timpuri, motivele şi ideile religioase se situau în fruntea tuturor speculaţiilor, nu e de mirare că religia
trebuia gândită ca reprezentând esenţa tuturor obligaţiilor, cărora le anexa sancţiunea sa.
A te întreba „De ce sunt obligat să mă supun voinţei lui Dumnezeu?“ părea o lipsă de respect la
un creştin din acea epocă. Aceasta e totuşi o problemă care, la fel ca oricare alta, presupune găsirea
unui răspuns din partea unui filosof creştin. „Pentru că el este Creatorul meu“ nu reprezintă un
răspuns. De ce ar trebui să mă supun Creatorului meu? Din recunoştinţă? Atunci recunoştinţa este în
sine obligatorie, independent de voinţa Creatorului meu. Din respect şi dragoste? Dar de ce este el
obiectul potrivit al dragostei şi respectului? Nu pentru că este Creatorul meu. Dacă aş fi fost făcut de
un spirit rău, în scopuri rele, dragostea şi respectul meu (presupunând că aş fi capabil de asemenea
sentimente) ar fi fost datorate Fiinţei bune, nu celei rele. Din cauză că este drept, corect, milos?
Atunci aceste atribute sunt în sine bune, independent de plăcerea lui. Dacă vreo persoană are
neşansa să creadă că al său Creator porunceşte ticăloşia, mai mult respect îi datorăm pentru
încălcarea unor asemenea porunci imaginare decât pentru respectarea lor. Dacă virtutea nu ar fi
virtute decât în condiţiile în care Creatorul ar porunci-o , dacă ea şi-ar deriva toată forţa de
constrângere din voinţa lui , nu ar mai rămâne nici un temei pentru a i ne supune decât puterea sa,
nici un motiv pentru moralitate decât acela egoist al speranţei în rai sau acela egoist şi servil al fricii de
iad. Prin urmare, în strictă concordanţă cu această viziune cu privire la natura moralităţii, Paley nu 
doar că ne prezintă propoziţia că trebuie să facem binele şi să nu dăunăm omenirii ca pe un simplu
corolar al propoziţiei că Dumnezeu îi vrea binele, şi nu răul, dar ne prezintă motivul de a fi virtuos şi
motivul care îl face pe acesta o virtute ca fiind doar speranţa în rai şi frica de iad. Aceasta nu
înseamnă, totuşi, că Paley a crezut că oamenii nu sunt capabili de alte trăiri decât cele egoiste. El ar fi
admis, fără îndoială, că aceştia acţionează şi după alte motive sau, în limbajul lui Bentham şi
Helvétius, că au şi alte interese decât cele ce îi privesc pe ei înşişi (self-regarding). Dar a ales să spună
că acţiunile făcute din acele alte motive nu sunt virtuoase. După părerea lui, fericirea omenilor este
scopul pentru care ne-a fost poruncită moralitatea,totuşi, el nu ar admite ceva ca moralitate în
condiţiile în care fericirea omenirii sau a oricărei părţi a omenirii cu excepţia noastră înşine, este
mobilul acesteia. El a conferit un înţeles arbitrar cuvântului virtute. Cum a ajuns el să considere acest
înţeles ca fiind cel corect, aceasta rămâne o întrebare. În parte, poate din obişnuinţa de a gândi şi
vorbi despre moralitate sub metafora legii. În noţiunea de lege, ideea unei comenzi date de un
superior, întărită de pedepse, este, desigur, elementul principal. Dacă sistemul etic al lui Paley este
astfel greşit conceput în privinţa fundamentelor sale, spiritul în care sunt concepute detaliile lui nu e
mai puţin criticabil. El e, într-adevăr, acel spirit care demonstrează că nici caracterul şi nici obiectivele
autorului nu au fost cele ale unui filosof. Nu există nici un fel de dăruire asiduă pentru adevăr, de orice
fel ar fi ea , sfidarea neînfricată a prejudecăţilor, hotărârea fermă de a privi în faţă toate consecinţele
, pe care cuvântul „filosof“ o presupune şi fără de care nimic demn de luat în seamă nu a fost
realizat în filosofia morală sau politică. Se vede că el are peste tot un anume set de concluzii la care
trebuie să ajungă şi nu îşi permite, eventual nu poate să îşi permită, să accepte nici o premisă care ar
intra în conflict cu ele. Cartea sa face parte dintr-o categorie care, de atunci încoace, a devenit foarte
numeroasă şi e probabil să devină şi mai nume-roasă , anume e o apologie a locului comun.
Obiectivul lui Paley nu a fost să pună o fundaţie solidă şi să ridice pe ea un edificiu
corespunzător scopurilor declarate, ci să construiască stâlpii şi să-i insereze sub structura existentă. El
a adoptat doctrinele moralei practice pe care le-a găsit în vigoare. În acea vreme, oamenii au încetat să
considere simplul uz sau obicei, ori chiar obişnuitele predici bazate pe textele Scripturii, ca fiind
garanţii suficiente pentru acele opinii comune şi cereau ceva de genul unei întemeieri filosofice a lor.
Conştient sau nu, Paley şi-a propus ca sarcină să ofere tocmai această întemeiere filosofică. Abilitatea
cu care cartea sa a fost adaptată pentru a satisface această cerinţă a timpului dă seama de
popularitatea care a însoţit-o, în ciuda absenţei acelui ton generos şi însufleţitor care asigură o atât de
mare parte din utilitatea, ca şi din farmecul scrierilor lui Platon, Locke şi Fenelon şi pe care oamenii
sunt obişnuiţi să pretindă că le admiră, fie că reacţionează la ele, fie că nu. Când un autor începe cu un
astfel de obiectiv, este de puţină importanţă de la ce premise porneşte. Adoptând principiul utilităţii,
Paley a urmat, fără îndoială convingerile propriului său intelect, dar dacă ar fi pornit de la orice alt
principiu, avem puţine dubii că ar fi ajuns la aceleaşi concluzii. Aceste concluzii, şi anume maximele
acceptate în vremea sa, erau (ar fi fost ciudat să nu fie) conforme sub multe aspecte cu cele pe care
filosofia le-ar fi dictat. Dar şi dacă ar fi fost conforme sub toate aspectele, nu aceasta era maniera în
care un filosof ar fi trebuit să le trateze. Singura deviere de la locul comun care a fost transformată în
acuzaţie împotriva sistemului moral al lui Paley (căci toate abaterile de locul comun sunt transformate
în acuzaţii) este aceea de a fi permis prea uşor excepţii de la reguli importante,iar dl Sedgwick nu lasă
să îi scape ocazia şi se străduieşte, cum făcuseră şi alţii înaintea lui, să lege acest fapt de principiul
utilităţii şi să-l trateze ca pe o consecinţă imorală a lui. Faptul este, totuşi, imputabil exact acelei cauze
pe care am indicat-o mai înainte. Alături de maximele dominante, Paley a împrumutat şi îngăduinţa
dominantă în ceea ce priveşte aplicarea lor. El trebuia nu numai să susţină doctrinele existente, dar şi
să salveze credibilitatea practicilor existente. El a găsit în moralitatea ţării sale (mai cu seamă în
moralitatea politică) moduri de conduită care domină în mod universal şi sunt aplaudate de toate
persoanele cu rang şi respectabilitate, dar care, fiind violări recunoscute ale unor importante principii
morale, puteau fi apărate doar în calitate de cazuri de excepţie, bazate pe temeiuri speciale de
oportunitate,şi singura oportunitate care li se putea atribui era oportunitatea politică , adică tocmai
contribuţia lor la interesul puterilor conducătoare. Pe seama acesteia, şi nu a tendinţelor principiului
utilităţii, trebuie pusă moralitatea îngăduitoare susţinută de Paley şi pe drept criticată de dl Sedgwick
în legătură cu minciunile, cu subscripţiile pentru articole, cu abuzul de influenţă din constituţia
britanică şi cu alte asemenea subiecte. Principiul utilităţii nu duce la asemenea concluzii. Să ni se
permită să adăugăm că, dacă ar duce, nu am fi auzit în ultimii ani atâtea dezaprobări ale lui din partea
a tot felul de persoane şi de la nimeni mai multe decât chiar de la apărătorii înrăiţi ai acelor rele
practici.
Când un cercetător ştie dinainte concluziile la care urmează să ajungă, probabil că nu va căuta
temeiurile pe care să sprijine aceste concluzii. Prin urmare, considerentele de oportunitate pe care îşi
fundează Paley regulile morale sunt aproape toate de cel mai evident şi vulgar tip. În estimarea
consecinţelor acţiunilor pentru a obţine o măsură a moralităţii lor, sunt implicate întot-deauna două
seturi de considerente: consecinţele pentru interesele exterioare (outward interests) ale părţilor
implicate (incluzând agentul însuşi),şi consecinţele pentru caracterele aceloraşi persoane şi pentru
interesele lor exterioare, în măsura în care acestea din urmă depind de caracterele lor.
În ce priveşte estimarea primeia dintre aceste două clase de considerente nu există, în genere,
mari dificultăţi, nici nu există prea mult loc pentru diferenţe de opinii. Acţiunile care sunt direct
dăunătoare sau direct utile pentru interesele exterioare ale mele sau ale altor oameni sunt uşor de
distins, suficient măcar pentru orientarea unui individ privat. Drepturile indivizilor asupra lucrurilor
exterioare, pe care alţi indivizi trebuie să le respecte, sunt în general suficient de bine precizate de
câteva reguli simple şi de legile ţării respective. Dar se întâmplă adesea ca o parte esenţială a
moralităţii sau imoralităţii unei acţiuni sau reguli de acţiune să constea în influenţa sa asupra minţii
agentului însuşi, asupra sensibilităţii sale faţă de plăcere sau durere, asupra orientării generale a
gândurilor, trăirilor şi imaginaţiei sale, sau asupra unei anumite asocieri de idei. Pe lângă aceasta,
multe acţiuni produc efecte asupra caracterului altor persoane în afara agentului. În toate aceste
cazuri vor fi, fireşte, la fel de multe diferenţe între judecăţile morale ale diferitelor persoane pe câte
sunt în ce priveşte viziunile lor despre natura umană şi despre formarea caracterului. De aceea o
viziune clară şi cuprinzătoare cu privire la educaţie şi la cultura umană trebuie să preceadă şi să
formeze baza unei filosofii a moralei,acest din urmă subiect nu va putea fi niciodată înţeles decât
proporţional cu măsura în care e înţeles primul. Pentru aceasta rămân încă multe de făcut. Chiar şi
materia primă, deşi abundentă, rămâne încă incompletă. Din ceea ce există, o mare parte nu şi-a găsit
nici până acum locul în scrierile filosofilor, ci poate fi găsită, în parte, la cei ce fac observaţii asupra
oamenilor şi, în parte, la acei autobiografi şi la acei poeţi sau romancieri care au evocat fără rezerve,
din propria lor experienţă, toate trăirile umane adevărate. A aduna la un loc aceste materiale de bază
şi a le adăuga altele reprezintă o muncă pentru câteva generaţii succesive. Dar Paley, în loc să fi
împrumutat din filosofia educaţiei şi a caracterului orice lămurire nouă, aptă să ilumineze subiectul
moralei, nici nu s-a folosit măcar de luminile care fuseseră deja aruncate asupra ei din această sursă.
De fapt, el a meditat prea puţin asupra acestui aspect al subiectului şi nu a avut nici o idee în legătură
cu el, în afara unora cu totul comune şi superficiale.
Atât am avut de spus, şi aceasta mai degrabă datorită importanţei subiectului decât de dragul
unei evaluări juste a lui Paley, care reprezintă pentru noi o temă de importanţă secun-dară,cu atât mai
puţin de dragul de a respinge atacul dlui Sedgwick, care, aşa cum vom vedea în curând, ar fi putut fi
lichidat mult mai sumar. Obiecţiile dlui Sedgwick la adresa principiului utilităţii sunt de două feluri ,
primul este că el nu e adevărat,al doilea, că e periculos, degradant şi aşa mai departe. Cele spuse de el
împotriva adevărului principiului, dacă sunt culese dintr-o sută de locuri diferite şi puse laolaltă, ar
umple cam trei pagini, rămânînd alte douăzeci pline de atacuri cu privire la tendinţa sa. Aceasta e deja
rău,căci, la urma urmei, adevărul sau falsitatea principiului este principala problemă.
Atunci când dintr-o dizertaţie pe orice problemă controversată doar o mică parte este folosită
pentru a demonstra opinia autorului şi o mare parte pentru a atribui consecinţe odioase opiniei opuse,
putem crede fie că despre primul punct nu era prea mult de spus, fie că, dacă era, respectivul autor nu
era foarte calificat să spună. Un lucru e sigur: că, dacă o opinie ar avea consecinţe atât de dăunătoare,
aceasta nu ar putea împiedica o persoană care gândeşte cu capul propriu să creadă totuşi în ea dacă
dovezile empirice (evidence) îi sunt favorabile. Într-adevăr, persoanele care nu gândesc cu capul
propriu, dacă sunt asigurate solemn că o opinie are consecinţe dăunătoare, pot fi făcute să nu
examineze dovezile (evidence). Prin urmare, atunci când constatăm că acesta este modul favorit de a
trata o opinie , că ea e preferată alteia cu mare vehemenţă şi fără a omite nimic , concluzionăm că
autorul a plănuit să facă o impresie mai degrabă asupra persoanelor care nu gândesc, decât asupra
celor care gândesc,sau, dacă nu, că el însuşi este unul din prima categorie de persoane , că propria sa
judecată este determinată mai puţin de dovezi prezentate intelectului său şi mai mult de repulsia
resimţită de înclinaţiile şi afectele sale faţă de opinia opusă,şi că, sesizând clar că opinia este una pe
care i-ar fi dureros să o adopte, a fost cu uşurinţă satisfăcut de temeiurile invocate pentru respingerea
ei. Tot ceea ce spune Profesorul pentru a invalida principiul utilităţii şi pentru a demonstra existenţa
unui simţ moral se găseşte în următorul paragraf:
„Să nu se spună că sentimentele noastre morale sunt induse de observarea şi urmărirea
consecinţelor nelegiuirii. Aserţiunea nu este adevărată. Simţul timpuriu al ruşinii apare înaintea unor
asemenea demersuri ale gândirii şi deci nu este cauzat de ele,milioane de oameni, în toate epocile
istoriei, au crescut ca fiinţe sociale şi ca agenţi morali, supuşi legilor lui Dumnezeu şi ale oamenilor, şi
nu au urmărit niciodată sau nu s-au gândit să urmărească consecinţele acţiunilor lor, nici nu le-au
raportat vreodată la vreun standard de utilitate. Să nu se spună nici că simţul moral vine doar din
învăţare , că incorectitudinea şi corectitudinea trec ca simple cuvinte mai întâi de pe buzele mamei la
copil, apoi de la om la om şi că noi creştem cu judecăţi morale ce ne sunt inculcate gradual din afară,
graţie mult invocatelor lecţii ale laudei şi blamului, prin experienţa adaptării sau prin sancţiunile legii. 
Repet că afirmaţia nu este adevărată , că percepţiile noastre morale nu se arată într-o ordine de acest
gen. Problema este una de trăire, iar trăirile morale sunt adesea mai puternice la o vârstă foarte
timpurie, înainte să ne fi gândit la legile morale sau la sancţiunile legale.
Din nou, ce ar trebui să înţelegem prin învăţare? Învăţarea implică o anume capacitate,una nu e
de nici un folos fără cealaltă. O facultate a sufletului poate fi scoasă în faţă, adusă la lumină şi
maturizată,dar nu poate fi creată, aşa cum nu poate fi creată o nouă particulă de materie sau nu poate
fi inventată o nouă lege a naturii.“
Substanţa ultimelor trei enunţuri e repetată mai jos, ceva mai pe larg (pp. 54-5), într-un pasaj
din care nu e nevoie să cităm decât următoarele cuvinte: „Nici o pregătire (oricât de mult ar putea
schimba o minte individuală) nu poate crea o nouă facultate, tot aşa cum nu se poate crea un nou
organ de simţ“. În multe alte părţi ale Discursului se face aluzie la aceleaşi argumente, fără a fi
introduse altele noi. Atunci, să examinăm aceste argumente. În primul rând, Profesorul spune, sau
pare să spună, că sentimentele noastre morale nu pot fi generate de experienţa consecinţelor, pentru
că un copil trăieşte senzaţia de ruşine înainte de a avea vreo experienţă a consecinţelor,şi, de
asemenea, pentru că milioane de persoane cresc, au trăiri morale şi trăiesc moral, fără ca „niciodată să
fi urmărit sau să se fi gândit să urmărească consecinţele acţiunilor lor“,totuşi se pare că ele suferă
pentru a fi libere, ceea ce ni se pare că nu e de obicei cazul persoanelor care nu se gândesc niciodată la
consecinţele acţiunilor lor. Profesorul continuă: „care niciodată nu au urmărit sau nu s-au gândit să
urmărească consecinţele acţiunilor lor, nici nu le-au raportat vreodată la vreun standard de utilitate“.
În al doilea rând, Profesorul spune că trăirile noastre morale nu pot lua naştere prin învăţare,
deoarece acele trăiri sunt adesea mai puternice la o vârstă foarte mică. În al treilea rând, că trăirile
noastre morale nu pot lua naştere prin învăţare, deoarece învăţarea poate doar pune în evidenţă o
facultate, dar nu o poate crea.
Să luăm în considerare mai întâi alegaţia bizară că simţul ruşinii la un copil precede orice
experienţă a consecinţelor acţiunilor sale. Nu este uluitor că o persoană cu mintea sănătoasă
îndrăzneşte să facă o asemenea aserţiune? În ce perioadă a vieţii unui copil, după ce acesta a devenit
capabil să îşi formeze cât de cât ideea de acţiune, se poate întâmpla acest lucru fără experienţa
consecinţelor acţiunilor? De îndată ce el are ideea unei persoane care o loveşte pe alta, nu este el oare
conştient că lovirea produce durere? De îndată ce are ideea că i se porunceşte ceva de către părinţii
săi, nu are el oare noţiunea că, nefăcând ceea ce i se porunceşte, va stârni neplăcerea părinţilor?
Cunoaşterea de către copil a simplului fapt (unul dintre primele de care el ia cunoştinţă) că unele acte
produc durere, şi altele plăcere, este desemnată cu nume pompoase: „a observa şi a urmări
consecinţele nelegiuirii“, „demersuri ale gândirii“, „a raporta acţiunile la un standard“, termeni care
presupun reflecţie continuă şi vaste abstracţiuni,şi, deoarece e absurd ca aceşti termeni să fie folosiţi
despre un copil sau despre o persoană needucată, ar trebui să tragem concluzia că un copil sau o
persoană needucată nu au nici o noţiune cu privire la faptul că un lucru e cauzat de altul.
La fel de bine s-ar putea spune că un copil are nevoie de un anume instinct care să îi spună că
are zece degete, pentru că ştie acest lucru înainte să se fi gândit vreodată să „recurgă la calcule
aritmetice“. Deşi un copil nu e un jurist sau un filosof al moralei (căci doar la ei s-ar aplica potrivit
cuvintele Profesorului), el are ideea că răneşte sau ofensează pe cineva sau că cineva îl răneşte sau îl
supără pe el. Acestea sunt idei care preced orice simţ al ruşinii în facerea răului,şi din aceste elemente,
iar nu din abstracţii, conchid suporterii teoriei utilităţii că ideea de incorectitudine şi trăirile noastre
de dezaprobare a sa sunt formate iniţial. Argumentul dlui Sedgwick se aseamănă unuia pe care îl
auzim adesea, acela că principiul utilităţii trebuie să fie fals, deoarece presupune că moralitatea e
fundamentată pe binele societăţii, o idee prea complexă pentru majoritatea oamenilor, care se
gândesc doar la persoanele particulare implicate direct. Iată de ce, nimeni în afara acelora care se
implică în treburile publice sau al căror exemplu e probabil să aibă o largă influenţă nu are ocazia să
privească dincolo de persoanele particulare implicate nemijlocit. Moralitatea, pentru toţi ceilalţi
oameni, constă în a face bine şi a se înfrâna de la a dăuna lor înşile şi celor din imediata lor apropiere.
Deîndată ce un copil are ideea de a produce intenţionat durere sau plăcere altei persoane, el are
noţiunea clară a utilităţii. Când, după aceea, el se ridică gradual la ideea foarte complexă de „societate“
şi învaţă în ce fel acţiunile sale pot afecta interesele altor persoane decât cele cu care se află în contact
direct, concepţiile sale despre utilitate, ca şi despre corectitudinea şi incorectitudinea fundamentate
pe utilitate, cunosc o lărgire corespunzătoare, dar nu primesc nici un element nou.
Încă o dată, dacă ar fi atât de adevărat că simţul ruşinii la copil precede orice cunoaştere a
consecinţelor, ce semnificaţie ar avea aceasta pentru problema simţului moral? Este simţul ruşinii
acelaşi lucru cu simţul moral? Unui copil îi este ruşine să facă ceea ce i se spune că e greşit,dar îi e de
asemenea ruşine să facă ceea ce ştie că este corect în condiţiile în care se aşteaptă ca alţii să râdă de el
pentru asta,îi e ruşine bunăoară, că e mai mototol decât alt copil, că e urât, că e sărac, că nu are haine
frumoase, că nu e în stare să alerge sau să se lupte sau să boxeze la fel de bine ca altul. Îi e ruşine de 
tot ceea ce îl face să fie desconsiderat de persoanele care îl înconjoară. Acest sentiment al ruşinii se
explică prin asociaţii evidente,dar, presupunând că el este înnăscut, ce ar dovedi acest lucru în
favoarea unui simţ moral?
Dacă tot ceea ce dl Sedgwick poate prezenta ca simţ moral este simţul ruşinii, atunci s-ar putea
presupune că toate senti-mentele (sentiments) noastre morale sunt rezultatul opiniilor care ne vin din
afară, din moment ce simţul ruşinii urmează atât de evident opinia altora şi, cel puţin în primii ani, e
complet determinat de ea. Despre primul argument al Profesorului nu mai e nevoie să spunem nimic.
Al doilea argument este următorul: că trăirile morale nu pot „proveni din simpla învăţare“, deoarece
ele nu cresc gradual, ci sunt adesea mai puternice la o vârstă foarte fragedă. Acum, aceasta este,
înainte de toate, o identificare greşită a problemei aflate în discuţie. Profesorul nu se află în dispută cu
Mandeville sau cu retorii lui Platon. Nimeni dintre cei de care se ocupă el nu spune că sentimentele
morale „provin din simpla învăţare“. Nu se pretinde că ele sunt asocieri întâmplătoare şi artificiale,
inculcate de părinţi şi profesori cu intenţia de a promova anumite scopuri sociale ulterioare , şi care
nu sunt mai potrivite cu sentimentele noastre naturale decât asociaţiile contrare. Ideea de durere a
altuia este în mod natural dureroasă,ideea de plăcere a altuia este în mod natural plăcută. Cei mai
buni dascăli ai teoriei utilităţii susţin că din acest fapt al constituţiei noastre naturale provin toate
afectele noastre, atât cele de iubire, cât şi cele de aversiune faţă de fiinţele umane, în măsura în care
sunt diferite de cele pe care le avem faţă de simplele obiecte fără viaţă ce ne sunt plăcute sau
dezagreabile. În această parte neegoistă a naturii noastre se află fundamentul producerii trăirilor
morale, chiar independent de inculcarea lor din afară.
Dar dacă, plecând de la faptul că nu e inconsistent cu constituţia naturii noastre ca sentimentele
morale să înflorească independent de învăţare, dl Sedgwick ar trage concluzia că ele fac acest lucru în
general sau că învăţarea nu este izvorul aproape tuturor trăirilor morale care există în lume, atunci
aserţiunea sa ar fi un exemplu de sentimentalism în dezacord complet cu faptele. Dacă, spunând că
„trăirile morale sunt adesea mai puternice la o vârstă fragedă“, dl Sedgwick vrea să spună că ele sunt
mai puternice la copii, atunci el nu dovedeşte decât ignoranţa sa cu privire la copii. Copiii mici au
afecte (affections), dar nu trăiri morale,iar copiii a căror voinţă nu e contrazisă niciodată nu le vor
dobândi niciodată. Nu există nici un egoism egal cu acela al copiilor, aşa cum ştie bine oricine e
familiarizat cu copiii. Nu e egoismul greoi şi rece al unei persoane mature, căci cei mai drăgăstoşi copii
îl posedă şi ei atunci când afectele lor nu furnizează un contraimpuls,dar cea mai egoistă dintre
persoanele mature nu se compară cu un copil în nesăbuinţa cu care confiscă orice plăcere numai
pentru el, indiferent de consecinţele asupra celorlalţi. Durerile altora, deşi în mod natural dureroase
pentru noi, nu sunt astfel până în clipa în care ne-am dat seama de ele printr-un act de imaginaţie,
care presupune atenţia voluntară,şi de aşa ceva nu e în stare nici un copil foarte mic, decât sub
impulsul unei dorinţe prezente. Dacă un copil restrânge aria unei dorinţe oarecare, o face fie din
afecţiune sau din simpatie, care sunt trăiri cu totul diferite de cele ale moralităţii, fie (orice ar crede dl
Sedgwick ) pentru că a fost învăţat să facă aceasta. El învaţă acest obicei numai gradual şi proporţional
cu asiduitatea şi talentul învăţătorilor.
Aserţiunea că „trăirile morale sunt adesea cele mai puternice la o vârstă foarte fragedă“ nu e
adevărată decât într-un sens care confirmă ceea ce ea pretinde să respingă. Perioada din viaţă în care
trăirile morale sunt capabile să fie cele mai puternice este vârsta la care încetăm să mai fim simpli
membri ai familiilor noastre şi începem să avem interacţiuni cu lumea,cu alte cuvinte, atunci când
învăţarea a ajuns la maximum într-o direcţie şi nu a început în alta. Când pătrundem în lume şi avem
de-a face cu o învăţătură, atât prin precepte, cât şi prin exemple, care are o tendinţă opusă celei cu
care am fost obişnuiţi, trăirea începe să slăbească. Este acesta un semn că ea e complet independentă
de învăţare? Oare cele mai puternice trăiri morale le are un tânăr educat pe îndelete într-o casă bine
aşezată sau unul care a fost dat la o şcoală publică?
Am spus probabil destule despre al doilea argument al Profesorului. Al treilea este acela că
învăţarea poate întări facultăţile noastre naturale şi le poate pune în evidenţă pe cele care sunt slăbite
pentru că nu au fost utilizate, dar nu poate crea o facultate care nu există, nu poate, deci, să fi creat
facultatea morală.
Este surprinzător că dl Sedgwick nu vede că argumentul său evită problema în discuţie. Pentru a
demonstra că judecăţile noastre morale sunt înnăscute, el presupune că ele provin dintr-o facultate
distinctă. Dar aceasta e tocmai ceea ce susţinătorii principiului utilităţii contestă. Ei susţin că
moralitatea acţiunilor e percepută prin aceleaşi facultăţi prin care percepem oricare altă calitate a
acţiunilor, şi anume intelectul şi simţurile noastre. Ei susţin că această capacitate de a percepe
distincţiile morale nu este o facultate distinctă în mai mare măsură decât e capacitatea de a testa
cauzele sau de a ţine un discurs în faţa unui juriu. Aceasta din urmă este o putere (power) foarte
specială, dar cu toate acestea nimeni nu spune că ea trebuie să fi preexistat în Sir James Scarlett
înainte ca acesta să fi fost chemat la bară, şi aceasta pentru că învăţarea şi practica nu pot crea o nouă
facultate. Ele pot crea o nouă putere, iar o facultate (faculty) este doar un nume mai frumos pentru o
putere. Dl Sedgwick pierde din vedere însuşi înţelesul cuvântului facultate , facultas. El vorbeşte
despre o facultate „fără putere, deoarece nu a fost utilizată“. O putere fără putere!
Singurul motiv pentru a reprezenta judecăţile noastre morale drept rezultatul unei părţi speciale
a naturii noastre este acela că trăirile noastre de aprobare şi dezaprobare morală sunt într-adevăr
trăiri speciale. Dar nu este oare notoriu că trăirile speciale, spre deosebire de oricare altele a căror
experienţă o avem, sunt create prin asociere în fiecare zi? Ce crede Profesorul despre trăirile ambiţiei,
această dorinţă de putere asupra semenilor noştri şi despre plăcerea posedării şi exercitării sale?
Acestea sunt trăiri speciale. Dar ele sunt, evident, generate prin legea asociaţiei de idei din conexiunea care se stabileşte între puterea asupra semenilor noştri şi satisfacerea aproape tuturor celorlalte
înclinaţii ale noastre. Ce va spune Profesorul despre chestiunea cavalerească a onoarei? Dar despre
sentimentele de invidie şi gelozie? Ce va spune despre sentimentele zgârcitului cu privire la aurul său?
Cine s-a gândit vreodată la acestea din urmă ca la subiectul unei facultăţi naturale distincte?
Originarea lor în asociaţii este evidentă pentru toată lumea. Totuşi, ele sunt trăiri la fel de speciale,
adică la fel de diferite de oricare altă parte a naturii noastre, ca şi trăirile conştiinţei. S-ar putea crede
cu greu că răspunsurile date aici acoperă tot ceea ce propune dl Sedgwick pentru a demonstra că
principiul utilităţii este neadevărat,totuşi, aşa stau lucrurile. Să vedem acum dacă el are mai mult
succes în a dovedi caracterul dăunător al consecinţelor principiului şi „efectul degradant“ pe care
acesta îl produce „asupra temperamentului şi conduitei celor ce îl adoptă“.
Discuţia Profesorului este şi mai nedefinită în acest punct, iar puţinele idei pe care le are sunt şi
mai mult acoperite cu fraze declamatorii decât în cazul precedent. Putem totuşi descrie o vagă
apariţie, ca prin ceaţă, a două obiecţii palpabile: una, că principiul utilităţii nu e potrivit capacităţilor
omului , şi chiar dacă am fi vreodată dornici să-l aplicăm corect, nu am fi capabili de aceasta,cealaltă,
că el corupe practica morală a celor care îl adoptă , ceea ce pare să implice (oricât de ciudată este
aserţiunea) că adoptarea sa ca principiu nu este consistentă cu încercarea de a-l aplica în mod corect.
Trebuie să cităm chiar cuvintele dlui Sedgwick, căci altfel cu greu s-ar crede că îl cităm corect:
„Independent de efectele rele produse asupra caracterului omului de un sistem care face din
oportunitate (în orice sens ar fi folosit cuvântul) testul corectitudinii şi al incorectitudinii, putem
afirma, într-o viziune mai generală, că regula însăşi e extrem de nepotrivită capacităţilor sale. Oricât
de slab ar fi omul, el formează o legătură într-un lanţ de cauze morale, ridicându-se spre tronul lui
Dumnezeu,şi oricât de neînsemnate ar părea actele sale individuale, el încearcă în van să urmeze
consecinţele lor, aşa cum se succed ele în epocile fără de număr ale viitorului.
Privit în această lumină, orice act al omului se află prins într-un sistem moral ce se ridică din
trecut , coboară spre viitor , şi este preconceput în mintea Atotputernicului. Această idee, în măsura în
care ne priveşte pe noi înşine, nu se sfârşeşte în chietism şi necesitate. Căci noi diferenţiem între
corectitudine şi incorectitudine şi avem acea libertate de acţiune care presupune responsabilitatea,şi,
în măsura în care ni se permite să cercetăm căile Providenţei, pare compatibil cu atributele sale să
folosească actele voluntare ale fiinţelor create în calitate de cauze secunde pentru rezolvarea
scopurilor propriei sale voinţe. Lăsând, totuşi, la o parte acel obstacol pe care atotştiinţa lui
Dumnezeu l-a aruncat adesea în calea minţilor slabe şi dubitative, cel puţin suntem siguri că omul nu
poate prevedea consecinţele nici măcar ale unei singure acţiuni a sa şi deci că utilitatea (în cel mai
înalt sens de care e apt cuvântul) este, ca test al corectitudinii şi incorectitudinii, peste puterile sale de
înţelegere şi, de aceea, fără valoare în aplicarea sa“.
Dl Sedgwick pare să facă parte din acea categorie numeroasă de oameni care nu se deranjează
niciodată să se confrunte cinstit cu o opinie pentru care are aversiune. Cine a spus vreodată că e
necesar să prevezi toate consecinţele fiecărei acţiuni individuale, „aşa cum se succed ele în epocile fără
de număr ale viitorului“? Unele dintre consecinţele unei acţiuni sunt accidentale,altele sunt rezultatul
ei natural, în conformitate cu legile cunoscute ale universului. Primele, în cea mai mare parte, nu pot
fi prevăzute,dar întregul curs al vieţii umane este bazat pe faptul că cele din urmă pot fi. Pe ce ne
bizuim atunci când facem diferitele noastre afaceri, pe ce ne bizuim atunci când cumpărăm sau
vindem, mâncăm sau bem, scriem cărţi sau le citim, ne plimbăm, călărim, vorbim, gândim, dacă nu pe
prevederea consecinţelor acelor acţiuni? Cea mai de rând persoană trăieşte în conformitate cu maxime
ale prudenţei complet întemeiate pe prevederea consecinţelor,şi ni se spune de către un înţelept de la
Cambridge că prevederea consecin-ţelor, ca regulă care să ne ghideze, este imposibilă!
Prevederea noastră a consecinţelor nu e perfectă. Dar este ceva perfect în constituţia noastră?
Est quodam prodire tenus, si non datur ultra: Non possis oculo quantum contendere Lynceus,Non
tamen idcirco contemnas lippus inungi. Dacă Profesorul nu e de acord cu asemenea mijloace de a ne
ghida conduita precum cele cu care am fost înzestraţi, atunci ar fi de datoria lui să arate că, în fapt, am
fost dotaţi cu altele mai bune. Indică oare simţul moral, dacă îi acceptăm existenţa, nişte reguli
practice mai sigure? Dacă da, să le vedem negru pe alb. Dacă natura a dat conduitei noastre reguli 
suficiente fără să ia în considerare consecinţele probabile ale acţiunilor, să ne fie prezentate. Dar nu e
aşa,timp de două mii de ani, codul moral al naturii a fost un subiect de declamaţii şi nimeni nu a
produs încă nici măcar un singur capitol al lui,nimic în afară de câteva generalităţi elementare, care
nu sunt nimic altceva decât alfabetul unei moralităţi bazate pe utilitate. Ascultaţi-l pe Episcopul
Butler, oracolul şcolii simţului moral, pe care autorul nostru îl citează:
„Oricât de mulţi oameni s-au disputat cu privire la natura virtuţii şi orice temei de îndoială ar
putea exista cu privire la cazurile particulare, totuşi, în general există un standard universal
recunoscut al acesteia. E acela pe care toate epocile şi toate ţările l-au recunoscut în public,e acela pe
care orice om pe care îl întâlneşti îl afişează,e acela de care legile primare şi fundamentale ale tuturor
constituţiilor civile de pe faţa pământului se ocupă şi se străduiesc să-l întărească în aplicarea sa la
oameni: e vorba de dreptate, adevăr şi grija pentru binele comun“.
Dl Sedgwick îl laudă pe Butler pentru a nu fi fost mai explicit. Atunci, a crezut oare Butler sau
crede dl Sedgwick, în mod serios, că omenirea nu are o suficientă capacitate de prevedere a
consecinţelor pentru a putea percepe avantajul reprezentat de „dreptate, adevăr şi grija pentru binele
comun“? Că, fără o facultate specială, ea nu ar fi capabilă să vadă că aceste calităţi îi sunt de folos?
Într-adevăr, atunci când apare problema ce este dreptatea , care sunt, adică, acele revendicări
(claims) ale altora pe care noi suntem ţinuţi să le respectăm , şi care este conduita cerută de „grija
pentru binele comun“, soluţiile pe care le putem deduce din prevederea consecinţelor nu sunt
infailibile. Dar încercaţi-le pe acelea pe care le-aţi putea deduce din simţul moral. Puteţi deduce
vreuna? Arătaţi-ne, înscris în sufletul omului, vreun răspuns la aceste întrebări. Episcopul Butler
abandonează problema, iar dl Sedgwick îl laudă pentru că o face. Când dl Sedgwick vrea ceva precis,
pentru a-l opune impreciziei moralităţii bazate pe utilitate, nu recurge la simţul moral, ci la
creştinism. Cu o astfel de imparţialitate cântăreşte el cele două principii: presupune că omul său al
simţului moral e dotat cu întreaga putere de orientare ce poate fi derivată dintr-o revelaţie cerească,
iar pe utilitaristul său ni-l prezintă ca fiind privat de orice asemenea ajutor. Când vedem astfel expusă
problema, nu ne mai mirăm de nici o concluzie. Mai e oare nevoie să spunem că Revelaţia, ca mijloc
de a compensa incertitudinea judecăţii umane, este la fel de accesibilă atât uneia dintre cele două
părţi, cât şi celeilalte? Mai e nevoie să spunem că Paley, chiar autorul care, în acest Discurs, este tratat
ca reprezentant al sistemului utilitarist, apelează la Revelaţie tot timpul, neobţinând deloc încredere
din partea dlui Sedgwick, ci dimpotrivă? Căci Revelaţia, se vede treaba, poate fi invocată în sprijinul
simţului moral, dar nu pentru a sprijini sau corecta judecăţile noastre de utilitate.
Adevărul este totuşi că Revelaţia (dacă prin Revelaţie înţelegem Noul Testament), aşa cum a
observat pe drept cuvânt Paley, intră puţin în detaliile eticii. Creştinismul nu oferă un cod al moralei,
dincolo de un cod de legi. Moralitatea sa practică este pe de-a-ntregul imprecisă şi a fost menită să fie
aşa. Această imprecizie a fost considerată de unii dintre cei mai abili apărători ai creştinismului ca
unul dintre cele mai de seamă merite ale sale şi printre cele mai puternice dovezi ale originii sale
divine, aceasta fiind calitatea care îl face apt să fie o religie universală şi care îl distinge atât de religia
iudaică, dar şi de toate celelalte religii, care, impunând în mod invariabil, sub cele mai groaznice
sancţiuni, acte care sunt doar local sau temporar folositoare, sunt prin natura lor locale şi temporare.
Creştinismul, dimpotrivă, influenţează conduita şlefuind caracterul însuşi,el ţinteşte să înalţe şi să
purifice în aşa măsură dorinţele, încât să nu existe nici un obstacol în calea îndeplinirii datoriilor
noastre, odată ce au fost recunos-cute,dar despre chestiunea care ne sunt datoriile, cel puţin cu privire
la actele noastre externe, el ne spune foarte puţine pe lîngă ceea ce au spus moraliştii în general.
Dacă am vrea să avem, aşadar, o moralitate bine definită, va trebui vrând-nevrând să recurgem
la acea „prevedere a consecinţelor“, cu privire la dificultăţile căreia Profesorul are o idee atât de
cumplită. Dar această discuţie despre incertitudine e o simplă exagerare. Ar exista o mare
incertitudine dacă fiecare individ ar trebui să facă totul pentru sine şi ar avea drept ghid doar propria
sa experienţă. Dar noi nu suntem astfel situaţi. Fiecare se conduce, în moralitate, ca şi în întreaga sa
conduită, nu prin previziunile sale neajutate de nimeni, ci prin înţelepciunea acumulată a tuturor
epocilor anterioare, încorporată în aforismele tradiţionale. Atât de puternică este înclinaţia de a ne
supune autorităţii unor astfel de tradiţii şi atât de mic este pericolul de a greşi, în majoritatea
situaţiilor, încât cele mai absurde obiceiuri sunt perpetuate de-a lungul veacurilor, fără nici o altă
cauză. O sută de milioane de fiinţe umane consideră drept cea mai nobilă virtute să rotească un cârlig
în faţa unui idol şi cea mai groaznică pângărire să bea supă de vită , doar pentru că înaintaşii lor au
crezut aşa. Un turc consideră culmea indecenţei ca femeile să fie văzute pe stradă neacoperite,şi când i
se spune că în unele ţări aceasta se întâmplă fără vreun rezultat rău, îşi clatină capul şi spune: „dacă ţii
untul pe foc, se va topi“. Nu au crezut oare multe generaţii ale celor mai educaţi oameni ai Europei că
orice rând al lui Aristotel este infailibil? E atât de dificil să te eliberezi de o opinie tradiţională.
Progresul experienţei şi creşterea puterii înţelegerii umane nu reuşesc decât prea încet să corecteze şi
să îmbunătăţească opiniile tradiţionale. Nu avem a ne teme, e adevărat, că masa oamenilor va insista 
„să determine consecinţele acţiunilor“ doar prin propriile lor forţe, nesprijiniţi de alţii,ei sunt gata să
lase ca acest lucru să fie făcut pentru ei de alţii, o dată pentru totdeauna, şi să considere că nu au
altceva de făcut în legătură cu regulile moralităţii (aşa cum autorii Torry spun cu privire la legi) decât
să li se supună. Dl Sedgwick e stăpânul unei frazeologii aparţinând celor ce nu ştiu nimic cu privire
principiul utilităţii, decât numele său. A acţiona după reguli de conduită cărora utilitatea le e
recunoscută ca bază e numit de el „a aştepta calculele de utilitate“ , un lucru, după părerea sa, imoral
în sine, din moment ce „a ezita înseamnă a te răzvrăti“. Bazaţi pe acelaşi principiu, a naviga după
reguli, şi nu după instinct ar putea fi numit a aştepta calculele astronomice. Nu pare să existe nici o
necesitate absolută de a amâna calculele până când nava a ajuns în mijlocul Mării Sudului. Faptul că
un marinar nu a verificat toate calculele din Almanahul Nautic înseamnă oare că el „ezită“ să-l
utilizeze? Cam atât aflăm de la dl Sedgwick despre dificultăţile principiului utilităţii atunci când
încercăm să-l aplicăm cu onestitate. Dar el acuză mai departe principiul că ar avea un efect
„corupător“ (debasing) şi „degradant“.
Un cuvânt cum e „corupător“, aplicat la ceva ce are influenţă asupra minţii, poate însemna mai
multe lucruri. Ar putea însemna că ne face lipsiţi de scrupule (unprincipled), indiferenţi la drepturile
şi sentimentele altor oameni. Ar putea însemna că ne face servili, lipsiţi de spirit, plecaţi în faţa
jignirilor ori insultei, incapabili de a ne afirma propriile drepturi şi de a revendica meritata
independenţă a minţilor şi acţiunilor noastre. Ar putea însemna că ne face laşi, leneşi, incapabili să
suportăm durerea sau să depunem eforturi energice pentru un scop valoros. Ar mai putea însemna că
ne face înguşti la minte, sfioşi (pusillanimous) în sensul lui Hobbes: mult prea orientaţi spre lucrurile
mărunte pentru a mai avea o trăire adecvată a celor măreţe, incapabili să ne mai aprindem imaginaţia
în faţa unui grandios obiect al contemplării,inapţi să gândim, să simţim, să aspirăm sau să acţionăm
altfel decât la scară mică. O opinie care ar produce unul dintre aceste efecte asupra minţii ar fi pe
drept cuvânt numită corupătoare. Dar când, fără a dovedi în vreun fel sau măcar a aserta în termeni
simpli că ea produce aceste efecte sau orice alte efecte care sunt uşor de înţeles, o persoană spune pur
şi simplu despre o opinie că este corupătoare, tot ceea ce spune ea de fapt este că are un sentiment
(feeling) pe care nu îl poate descrie exact, dar pe baza căruia ea se autoevaluează şi în raport cu care
opinia respectivă este, într-un fel sau altul, ofensatoare. Ce propoziţie bine definită cu privire la efectul
unei doctrine asupra minţii poate fi extrasă dintr-un pasaj ca acesta?
„Dacă oportunitatea ar fi măsura corectitudinii şi fiecare ar pretinde libertatea de a judeca,
atunci virtutea şi viciul nu ar mai avea nici o relaţie fixă cu condiţia morală a omului, ci s-ar schimba
odată cu variaţia opiniilor. Nu numai că acţiunile sale ar fi alterate de prejudecăţi şi pasiuni, dar
regula sa de viaţă, în acest sistem, ar trebui să fie alterată la fel , ar trebui să fie coborâtă la nivelul său
adevărat,căci el nu va mai fi capabil, în acord cu principiile sale, să separe regula de aplicaţia sa. Nici
un standard de moralitate înalt şi invariabil, pe care să-l aprobe inima sa oricât l-ar infirma practica,
nu îi va veni în minte. Dar relele sale pasiuni vor continua să acţioneze plecându-l la pământ şi dacă
nu va fi ţinut în picioare de marea putere a religiei (o putere exterioară pe care nu o iau acum în
considerare), va fi tras în jos inevitabil, spre o viaţă sordidă şi josnică, de către un standard de acţiune
degradant. S-ar putea spune, eventual, că argumentăm aici împotriva unei anumite reguli numai
dintr-o înţelegere greşită şi abuzivă a ei. Dar, răspundem noi, orice precept e practic rău atunci când
abuzarea de el este naturală şi inevitabilă , iar sistemul utilităţii coboară virtutea de pe un tron ceresc
şi o plasează într-un tribunal pământesc, unde deciziile sale, nesusţi-nute de nici o sancţiune sfântă,
sunt pervertite de ignoranţa judecătorilor şi alterate de pasiunile josnice“.
Ce ne spun toate acestea? În primul rând, că, dacă utilitatea ar fi standardul, atunci persoane
diferite ar putea avea opinii diferite despre moralitate. Aceasta este discuţia despre incertitu-dine, de
care tocmai am scăpat. Apoi, că acolo unde este incertitudine, pasiunile oamenilor le vor face
părtinitoare judecata. Desigur, acesta este unul dintre păcatele condiţiei noastre şi trebuie că ne-am
născut cu el. Nu îi diminuăm prezenţa pretinzând că natura ne-ar spune ce e corect, când nimeni nu
încearcă măcar să arate ce spune natura şi nici nu caută să-i expună legile în alt fel decât apelând la
utilitate. Tot ceea ce face restul pasajului este să repete, în alte fraze, că dl Sedgwick simte că un
asemenea „standard al acţiunii“ este „degradant“ şi că dl Sedgwick simte că e „sordid“ şi „josnic“. Dacă
e aşa, nimeni nu-l poate obliga pe dl Sedgwick să îl adopte. Dacă simte că este înjositor, cu siguranţă
că aşa şi este pentru el. Dar atâta vreme cât nu e în stare să arate un temei pentru care e necesar ca el
să fie aşa şi pentru alţii, să ni se dea voie să sugerăm că, poate, cauza pentru care el este astfel pentru
el însuşi e doar aceea că nu îl înţelege.
Citiţi cele ce urmează:
„Creştinismul consideră că fiecare act bazat doar pe consecinţele lumeşti e construit pe un
fundament fals. Sursa principală a fiecărei virtuţi este situată în afecte, reîmprospătate de un
sentiment de umilinţă, de gratitudinea pentru un beneficiu etern, de comuniunea cu Dumnezeu şi de
speranţa în viaţa veşnică. Umilinţa este fundamentul onoarei creştinului , neîncrederea în sine e baza 
forţei sale , iar religia îi spune că fiecare lucrare a omului este, în viziunea cerului, lipsită de valoare ca
mijloc pentru iertarea sa ori ca preţ al mântuirii sale. Totuşi, ea îi dă acestuia o regulă pură şi perfectă
de viaţă şi nu îl scuteşte nici o clipă de datoria supunerii la regulă, căci ea ţinteşte mereu la purificarea
facultăţilor morale şi la o reînnoire a imaginii desfigurate a lui Dumnezeu,iar preceptele sale morale
au o sancţiune eternă. Şi astfel devine dragostea creştină un principiu eficient şi statornic , nu testat în
lume, ci dincolo de lume , atingând totuşi izvorul lumesc al fiecărui fapt virtuos şi producând la timpul
său o recoltă de fapte bune şi nobile incomparabil mai abundentă decât aceea rodită pe alte soluri.
Dimpotrivă, schema utilitaristă începe cu o abrogare a autorităţii conştiinţei, cu o respingere a
trăirilor morale ca test al corectitudinii şi incorectitudinii. De la început până la sfârşit ea este în
legătură cu lumea, măsurând fiecare act după un standard lumesc şi estimându-i valoarea după
consecinţele sale lumeşti. Virtutea devine o problemă de calcul , o chestiune de pierdere sau profit,şi
dacă omul câştigă totuşi raiul într-un asemenea sistem, aceasta trebuie să se întâmple conform unor
detalii aritmetice, prin calcularea faptelor sale zilnice, prin soldul registrului său contabil moral. O
concluzie ca aceasta ofensează spiritul care respiră din fiecare pagină a cărţii vieţii,totuşi, ea este just
dedusă din principiul utilităţii. Într-adevăr, se pare că ea a fost nu doar prevăzută de Paley, ci şi
acceptată de el , un exemplu izbitor al tenacităţii cu care omul se agaţă de sistem şi e gata să adopte
chiar şi consecinţele sale monstruoase, în loc să accepte că a construit pe o fundaţie care nu e bună“.
Într-o notă, el adaugă:
„Pasajele la care am făcut referire aici sunt următoarele: «Religia creştină nu a stabilit
cantitatea exactă de virtute necesară mântuirii.»
«S-a spus că nu poate fi nicicum o justă chibzuinţă a Providenţei aceea de a admite o parte a
omenirii în ceruri şi de a o osândi pe cealaltă în iad, din moment ce trebuie să fie greu de ales între cel
mai rău om care e primit în ceruri şi cel mai bun care este exclus. Şi cum ştim noi, s-ar putea
răspunde, că ar fi aşa de greu de ales între condiţiile lor?
În ultima perioadă a vieţii sale, Paley ar fi fost, cred, incapabil să exprime sau să conceapă
sentimente ca acestea. Aşa se face că o „purificare a facultăţilor morale“ este necesară: trăirile morale
cer să fie corectate. Totuşi, trăirile morale sunt „testul corectitudinii şi incorectitudinii“ şi oricine le
„respinge“ ca test, trebuie atacat. Dar noi nu vrem să îl învinuim pe dl Sedgwick de inconsistenţă,vrem
doar să înţelegem ceea ce vrea să spună. Am reuşit, oare, în sfârşit? Partea care cântăreşte cel mai
mult în acuzaţia împotriva principiului utilităţii pare să constea dintr-un cuvânt. Utilitatea este un
standard lumesc şi evaluează fiecare act după consecinţele sale lumeşti.
Ca multe alte persoane care vorbesc doar după cum le dictează sentimentele pe o temă la care nu
au reflectat niciodată serios, Profesorul este înşelat de cuvinte. Se lasă sedus de o ambiguitate. Pentru
a face adevărată aserţiunea sa despre caracterul lumesc al standardului utilităţii, acesta trebuie înţeles
într-un anume sens,pentru a-l face să aibă efectul defăimător vizat, el trebuie înţeles într-un altul. Prin
„lumesc“ vrea oare el să facă aluzie la ceea ce se înţelege de obicei atunci când cuvântul este folosit ca
un reproş , o preocupare exagerată pentru interes în sensul vulgar al cuvântului, pentru bogăţia
noastră, pentru putere, poziţie socială şi altele de acest fel, pentru controlul asupra obiectelor
exterioare agreabile şi asupra opiniei şi faptelor bune ale altor oameni? Dacă da, atunci a numi
utilitatea un standard lumesc înseamnă a deforma această doctrină. Nu este adevărat că utilitatea
evaluează acţiunile după acest gen de consecinţe,le evaluează după toate consecinţele lor.
Dacă el vrea să spună că principiul utilităţii priveşte (ca să folosim o distincţie scolastică) doar
consecinţele obiective ale acţiunilor şi le omite pe cele subiective, urmăreşte prea mult efectele asupra
condiţiei noastre exterioare şi asupra aceleia a altor oameni, iar pe acelea asupra surselor interioare
ale fericirii sau nefericirii le urmăreşte prea puţin , această critică este, aşa cum am remarcat deja,
aplicabilă într-o anumită măsură lui Paley,dar a imputa această gafă principiului utilităţii revine la a
spune că, dacă regula ta e să judeci un lucru după consecinţele sale, atunci o vei face numai în funcţie
de o parte a acestor conse-cinţe. Şi iarăşi, dacă dl Sedgwick a vrut să vorbească despre un „standard
lumesc“ punându-l în opoziţie cu un standard religios şi să spună că, dacă adoptăm principiul
utilităţii, nu putem admite religia ca sancţiune pentru el sau nu putem acorda importanţă motivelor şi
trăirilor religioase, atunci aserţiunea ar fi pur şi simplu falsă şi ar reprezenta o mare nedreptate făcută
chiar şi lui Paley. Atunci, ce vrea să spună de fapt dl Sedgwick? Doar aceasta: că acţiunile noastre au
loc în lume, că ale lor consecinţe se produc în lume, că am fost plasaţi în lume şi că doar aici, în lume,
putem să ne câştigăm un loc în ceruri. Moralitatea întemeiată pe utilitate admite cu siguranţă acest
lucru,oare sistemul moralităţii al dlui Sedgwick îl neagă? Remarcaţi confuzia de idei cuprinsă în
această propoziţie: „Creştinismul consideră că toate actele bazate doar pe conse-cinţele lumeşti sunt
construite pe un fundament fals“. Ce înseamnă a salva un părinte de la moarte, dacă nu a-l salva de la
o consecinţă lumească? Ce înseamnă a vindeca bolnavii, a îmbrăca pe cei goi, a-i adăposti pe cei fără
de casă, dacă nu acte care constau în întregime în producerea unei consecinţe lumeşti? Obligaţi-l pe dl
Sedgwick să folosească cuvinte neambigue şi răspunsul e gata. Ceea ce este realmente adevărat este că, 
în cadrul creştinismului, nu se consideră nici un act ca meritoriu dacă este făcut doar din motive
(motives) lumeşti, altfel spus, dacă el nu e în nici un fel bazat pe dorinţa propriei noastre perfecţiuni
morale sau a obţinerii graţiei unei fiinţe perfecte.
Abia dacă mai trebuie să observăm că asemenea motive pot fi la fel de puternice oricare ar fi
standardul nostru de moralitate, cu condiţia să credem că Divinitatea îl aprobă. Dl Sedgwick e
scandalizat de supoziţia că locul cu care suntem răsplătiţi fiecare în lumea de apoi va depinde de
soldul binelui şi răului din vieţile noastre actuale. Bănuim că, în conformitate cu concepţia sa despre
dreptate, el ar trebui să depindă în întregime doar de una dintre cele două. Ca de obicei, dl Sedgwick
începe printr-o înţelegere greşită,el nu îl înţelege nici pe Paley, nici concluzia care, spune el, este
„corect dedusă din principiul utilităţii“. Paley a susţinut, împreună cu alţi filosofi creştini, că locul
nostru în lumea de apoi va fi determinat de măsura perfecţiunii noastre morale,cu alte cuvinte, de
soldul nu al faptelor noastre bune şi rele, care depind de prilejurile favorabile (opportunity) şi de
tentaţii, ci al dispoziţiilor noastre bune sau rele, de intensitatea şi continuitatea voinţei (will) noastre
de a face binele, de puterea cu care ne-am luptat să fim virtuoşi, nu de scăpările noastre accidentale
ori de binele sau răul neintenţionate care au rezultat din acţiunile noastre. Atunci când Paley a spus că
creştinismul nu a stabilit „cantitatea de virtute necesară mântuirii“, el nu s-a referit la numărul sau
tipul de acţiuni benefice,s-a referit la faptul că creştinismul nu a stabilit ce forţă pozitivă a înclinaţiilor
virtuoase şi ce capacitate de a rezista tentaţiilor vor procura achitarea în faţa tribunalului lui
Dumnezeu. Şi este foarte înţelept că acest lucru a fost lăsat nedecis. Nici nu poate exista o soluţie mai
compatibilă cu atributele pe care creştinismul le asociază Divinităţii decât e soluţia lui Paley , anume
că fiecare pas făcut în direcţia perfecţiunii morale va fi un pas câştigat spre bunăstarea veşnică. Restul
argumentului dlui Sedgwick , dacă argument se poate numi acesta , este o perpetuă ignoratio elenchi.
El pune la un loc principiul utilităţii , care este o teorie a corectitudinii şi incorectitudinii , cu teoria,
dacă există o astfel de teorie, a egoismului universal (universal selfishness) al oamenilor. Nu ştim
niciodată, pe parcursul mai multor enunţuri, împotriva căreia dintre cele două argumentează el,nici
măcar el nu pare să ştie. Căci începe un enunţ referindu-se la una şi îl încheie referindu-se la cealaltă.
În mintea sa, ele par să fie unul şi acelaşi lucru. Citiţi următoarele rânduri:
„Filosofia utilitaristă şi etica creştină nu au nimic comun în principiile şi motivele lor şi nu ar fi
trebuit niciodată să fie legate între ele în unul şi acelaşi sistem,căci, oricât am atenua şi deghiza
diferenţa dintre ele, vom găsi până la urmă că se sprijină pe fundamente diferite, una derivându-şi
întreaga forţă din trăirile morale, cealaltă din pasiunile egoiste ale naturii noastre“ (p. 76-7).
Sau acestea:
„Dacă suprimăm autoritatea conştiinţei, respingem trăirile morale, ne descotorosim de
sentimentele onoarei şi ne coborâm sub nivelul influenţelor religiei (aşa cum fac mult prea des
oamenii) şi dacă, în acelaşi timp, suntem învăţaţi să credem că utilitatea este testul universal al
corectitudinii şi incorectitudinii, atunci ce mai rămâne în noi ca putere care să se opună poftei
pasiunilor sau atracţiei josnice a câştigurilor lumeşti? Într-o asemenea condiţie sufletească, toate
motivele care nu sfârşesc în simpla pasiune devin absolut goale de semnificaţie. În cadrul acestui
sistem, păcătosul nu mai este respins ca un răzvrătit împotriva naturii sale superioare, ca unul care
mutilează profan imaginea lui Dumnezeu,el e doar cel ce acţionează după principiile altor oameni, dar
greşeşte atunci când îşi calculează şansele avantajului personal,şi astfel privăm noi virtutea de
sfinţenia sa şi viciul de sluţenia sa, umanitatea de onoarea sa şi limbajul de semnificaţia sa,noi
izgonim ca nefiind altceva decât răutate sau nebunie cele mai elevate sentimente ale lumii păgâne, ca
şi ale celei creştine,şi tot ce este mai măreţ şi mai generos în natura noastră se pleacă sub influenţa
unui egoism rece şi distrugător“ .
Fiecare rând al acestui pasaj îl acuză pe dl Sedgwick de a nu se fi deranjat niciodată să cunoască
înţelesul termenilor în care e formulată doctrina pe care el o defăimează cu atâta zel. Ce are a face
„calcularea şanselor avantajului personal“ cu principiul utilităţii? Scopul dlui Sedgwick este să
prezinte acest principiu ca ducând la concluzia că un om vicios nu este subiect al dezapro-bării în mai
mare măsură decât o persoană care greşeşte într-o problemă de prudenţă (prudence). Dacă dl
Sedgwick ar fi ştiut cât de cât ce este principiul utilităţii, ar fi văzut că nu el duce la o asemenea
concluzie. Unii oameni au fost conduşi spre o aseme-nea concluzie, dar nu de principiul utilităţii, ci fie
de doctrina necesităţii filosofice, incorect înţeleasă, fie de o teorie a motivelor numită teoria egoistă,şi
nici măcar din acestea ea nu decurge în mod corect.
Subtilitatea cu izgonirea „sentimentelor elevate“ abia dacă merită să fie amintită. Ea se
aseamănă cu ceea ce se spune în pagina următoare despre „suprimarea tuturor emoţiilor pozitive care
duc la virtute“. Suntem departe de a-l acuza pe dl Sedgwick de deformare intenţionată, dar acesta este
lucrul cel mai apropiat de ea , deformarea prin ignorare voluntară. Cine propune suprimarea oricărei
„emoţii pozitive“? Fiinţele umane, poate fi asigurat dl Profesor, vor iubi şi vor onora întotdeauna orice
sentiment, fie el „elevat“ sau nu, care e fie direct îndreptat spre binele lor, fie tinde să ridice spiritul 
deasupra influenţei scopurilor mărunte în virtutea cărora oamenii îşi fac rău unul altuia. Profesorul se
teme că păcătosul „nu va mai fi dispreţuit“. Ne-am imaginat că nu păcătosul este cel care trebuie
dispreţuit, ci păcatul.
Oricum, oamenii sunt destul de pregătiţi să respingă tot ce este în mod evident dăunător pentru
ei. O fiinţă umană plină de dispoziţii malefice sau de o indiferenţă rece faţă de sentimen-tele
semenilor săi, nu va fi niciodată privită cu plăcere , Profesorul poate fi sigur de aceasta. Dacă vor vorbi
despre el ca despre un „răzvrătit împotriva naturii sale mai bune“, „unul care mutilează profan
imaginea lui Dumnezeu“ şi aşa mai departe, aceasta va depinde de cât de experţi sunt ei în retorica
banalităţii. Dar, orice cuvinte ar folosi, putem fi siguri că, dacă omul se va teme sau va dispreţui un lup
sau un şarpe, care nu au o natură mai bună şi nici o imagine a lui Dumnezeu pe care să o mutileze în
vreun fel, el va dispreţui infinit mai intens o fiinţă umană care, în mod exterior asemănătoare lui, este,
în interior, inamicul său şi, fiind mult mai puternică decât „o broască râioasă sau o viperă“, cultivă în
mod voluntar aceleaşi dispoziţii spre ticăloşie.
Dacă utilitatea ar fi standardul, atunci „scopul“, în opinia Profesorului, „va fi făcut să sfinţească
mijloacele“. Răspundem: în aceeaşi măsură ca în orice alt sistem, nu mai mult. În orice sistem al
moralităţii, scopul, când este bun, justifică toate mijloacele care nu intră în conflict cu vreun bine mai
important. Chiar în schema dlui Sedgwick, nu există oare scopuri care sfinţesc acţiunile, dar care
merită în alte cazuri tot dispreţul nostru, ca, de exemplu, a lua cu sânge rece viaţa unui seamăn în faţa
altor oameni? Conform principiului utilităţii, scopul justifică toate mijloacele necesare obţinerii lui, cu
excepţia acelora care sunt mai dăunătoare decât este folositor scopul , o excepţie întru totul suficientă.
Am încheiat acum examinarea dlui Sedgwick, pe care l-am privit mai întâi ca pe un comentator al
studiilor care formează o parte a educaţiei liberale, şi apoi ca pe un critic al „teoriei utilitariste a
moralei“. Am arătat că, în privinţa primului aspect, el a omis aproape tot ceea ce s-ar fi cuvenit să fie
spus, că aproape tot ceea ce a spus este trivial şi în mare parte greşit. Privitor la cealaltă parte a
portretului său, am arătat nu doar că a eşuat în respingerea doctrinei că fericirea umană este
fundamentul moralităţii, dar şi că, prin această încercare, s-a dovedit a nu înţelege ce este această
doctrină şi a nu fi capabil să aducă cele mai serioase critici opiniilor altor oameni, ca şi oamenilor
înşişi, critici pe care chiar şi o cunoaştere superficială a subiectului le-ar fi arătat ca neîntemeiate .
Nu intenţionăm în nici un caz să-l considerăm pe dl Sedgwick un apărător suficient de
convingător al cauzei pe care a expus-o (ceea ce nici el nu ar fi pretins că este), nici să pretindem că
paginile cărţilor sale conţin tot ce poate fi spus mai bine sau măcar tot ce s-a spus vreodată mai bine
împotriva teoriei utilităţii. Această teorie numără printre inamicii săi spirite ce pot fi plasate pe
aproape toate nivelurile forţei şi desăvârşirii intelectuale, printre care multe sunt capabile să pledeze
chiar mai bine în favoarea opiniilor lor. Dl Sedgwick reprezintă o mostră destul de bună a
argumentelor populare împotriva teoriei noastre,cartea sa a avut mai mulţi cititori şi mai mulţi
admiratori decât ar fi avut o carte mai bună decât ea, deoarece se situează la nivelul celor ce posedă
capacităţi inferioare,şi chiar dacă, arătându-i imper-fecţiunile, am făcut puţin pentru justificarea
propriei noastre opinii, prin aceasta am arătat pe ce slabe temeiuri oameni cu importanţă şi reputaţie
atacă, în unele cazuri, această opinie şi sunt admiraţi şi aplaudaţi pentru a o fi atacat astfel.
Problema nu este una de pură speculaţie. Fără a menţiona importanţa unor viziuni corecte
privind originea şi natura sentimentelor morale pentru cei cărora li se încredinţează educaţia acestor
sentimente morale, putem remarca faptul că de adevărul sau de falsitatea doctrinei simţului moral
depinde dacă moralitatea este un corp doctrinar fix sau unul progresiv. Dacă ar fi adevărat că omul are
un simţ ce-i este dat pentru a determina ce e corect şi ce e incorect, atunci ar urma că judecăţile şi
trăirile sale morale nu sunt susceptibile de nici o îmbunătăţire,aşa cum sunt, aşa ar trebui să rămână.
Problema referitoare la ce anume ar trebui ca oamenii să gândească şi să simtă în general pe tema
datoriei lor e necesar să fie determinată prin observarea a ceea ce gândesc şi simt ei deja, în condiţiile
în care nu putem vedea nici un interes sau pasiune care să-i influenţeze.
Dimpotrivă, conform teoriei utilităţii, problema ce este datoria noastră este la fel de deschisă
discuţiilor ca orice altă problemă. Doctrinele morale nu mai pot fi acceptate fără dovezi, nici să fie
examinate mai puţin atent decât oricare altă doctrină. Ca şi în cazul oricărui alt subiect, opiniile
tradiţionale exercită o anumită atracţie, oricât de general sunt susţinute, asupra deciziilor raţiunii
educate. Slăbiciunea intelectului uman şi toate celelalte infirmităţi ale naturii noastre se consideră că
interferează la fel de mult cu rectitudinea judecăţilor noastre asupra moralităţii, ca şi asupra oricărui
alt subiect,şi la fel de mari schimbări sunt anticipate în ce priveşte opiniile noastre despre acest
subiect, ca şi despre oricare altul, atât datorită progresului inteligenţei, cât şi datorită unei experienţe
mai autentice şi mai largi şi unor modificări în condiţia rasei umane care necesită reguli de conduită
modificate. E în interesul cel mai înalt al rasei noastre ca singurul mod de a trata problemele etice care
urmăreşte să corecteze maximele existente şi să îndrepte toate pervertirile trăirilor noastre actuale să
nu fie doborât prin ţipete stridente. Cei ce dispreţuiesc analiza şi-au manifestat destul timp ambiţiile. 
Ei au avut monopolul pretenţiei de a dispune de principii pure, nobile şi sublime,iar cei care au oferit
temeiuri pentru a-şi justifica trăirile, au fost puşi la pământ prin ţipete, ca fiind josnici, reci şi
degradaţi.
Să sperăm că aceasta nu se va mai întâmpla niciodată şi că, nemulţumindu-se doar să opună
metafizicii celor mai puternici adversari alte metafizici şi mai profunde, ei se vor alătura bătăliei din
câmpul controverselor populare, luptând cu fiecare adversar de renume şi de mare reputaţie chiar şi
atunci când, ca în cazul de faţă, renumele şi reputaţia sunt singurele pretenţii ce au putut fi invocate în
legătură cu tema aflată în discuţie.
Bentham
Există doi oameni, nu de mult trecuţi în nefiinţă, cărora ţara le este îndatorată nu numai pentru
cea mai mare parte a importantelor idei pe care le-au pus în circulaţie în rândul gânditorilor timpului
lor, ci şi pentru revoluţionarea modalităţilor generale de gândire şi de cercetare. Aceşti oameni, altfel
diferiţi în aproape toate celelalte privinţe, se asemănau prin aceea că erau nişte intelectuali retraşi, cu
totul izolaţi de treburile publice şi de relaţiile lumeşti, din cauza circumstanţelor şi caracterului
lor,amândoi au fost priviţi, o bună parte a vieţii, de către liderii de opinie (atunci când s-a întâmplat ca
aceştia să audă de ei) cu sentimente apropiate de acela de dispreţ. Ei erau însă meniţi să repete o lecţie
pe care fiecare epocă a dat-o omenirii, deşi a fost întotdeauna desconsiderată , anume să arate că
filosofia speculativă, cea care pare persoanelor superficiale atât de îndepărtată de treburile obişnuite
ale vieţii şi de interesele exterioare ale oamenilor, reprezintă în realitate lucrul care-i influenţează cel
mai mult şi care, pe termen lung, depăşeşte orice alte influenţe, exceptându-le pe acelea de care
depinde ea însăşi. Autorii despre care vorbim nu au fost niciodată citiţi de publicul larg,cu excepţia
lucrărilor lor cele mai facile, cei care i-au citit au fost puţini,dar ei au fost dascălii dascălilor,e foarte
greu să găseşti în Anglia o persoană cu o anume importanţă în lumea spirtului care (indiferent de
opiniile adoptate ulterior) să nu fi învăţat să gândească mai întâi de la unul dintre cei doi,şi, deşi
influenţa lor a început să se răspândească în rândul publicului larg abia pe aceste canale intermediare,
vom găsi cu greu vreo publicaţie care să aibă un oarecare impact şi să se adreseze claselor educate care
să nu fi fost altceva decât este în aceste persoane nu ar fi existat. Aceşti oameni sunt Jeremy Bentham
şi Samuel Taylor Coleridge, cele două minţi fecunde ale Angliei secolului lor.
Nu intenţionăm să facem aici vreo comparaţie între modurile de gândire sau influenţele
exercitate de aceşti oameni remarcabili,un asemenea lucru ar fi imposibil înainte de a ne face mai întâi
o părere completă despre fiecare în parte. Intenţia noastră aici este aceea de a încerca să facem o
evaluare a unuia dintre ei, singurul a cărui operă în ediţie completă este încă în curs de apariţie şi care,
în clasificarea ce poate fi făcută tuturor autorilor în „progresişti“ şi „conservatori“, face parte din
aceeaşi categorie cu noi. Căci, deşi amândoi erau mult prea mari pentru a putea fi prinşi sub un singur
apelativ, totuşi Bentham a fost, în principal, un filosof progresist, iar Coleridge unul conservator.
Influenţa celui dintâi s-a făcut simţită în mod special asupra minţilor celor ce aparţineau clasei
progresiste, iar influenţa celui din urmă, asupra minţilor celor din clasa conservatoare,cele două
sisteme de unde concentrice provocate de şocul generat de ei s-au răspândit pe oceanul minţii şi abia
acum au început să se apropie şi să se intersecteze. Scrierile amândurora conţin lecţii severe adresate
propriilor tabere, pe seama multelor erori şi defecte de care acestea sunt legate,lui Bentham i-a fost
dat să desluşească în mod special acele adevăruri cu care doctrinele şi instituţiile existente erau în
dezacord, iar lui Coleridge, adevărurile neglijate care zac în acestea.
Un om care cunoaşte bine lumea şi care se bucură de o bună reputaţie pentru talentul său
practic şi pentru înţelepciunea sa printre cei ce ocupă poziţii publice (nefiind însă un discipol al lui
Bentham şi nici al vreunei alte şcoli, fie în parte, fie în totalitate) ne-a spus cândva, bazându-se pe
propriile observaţii, că spiritul interogativ, această dispoziţie de a întreba de ce despre fiecare lucru,
care a câştigat atât de mult teren şi a produs atâtea consecinţe importante în aceste vremuri, se
originează la Bentham mai mult decât în orice altă parte. Cu cât examinăm mai mult această
aserţiune, cu atât ea se va dovedi mai adevărată. Bentham a fost în această perioadă şi în această ţară
cel care a pus cel mai des sub semnul întrebării lucrurile bine stabilite. Datorită influenţei
modalităţilor lui de gândire, pe care lucrările sale le-au inoculat unui număr considerabil de spirite
reflexive, s-a reuşit înlăturarea jugului autorităţii, şi nenumărate opinii, acceptate prin tradiţie ca
incontestabile, au fost obligate să se apere şi să se justifice. Cine, înainte de Bentham (oricâte
controverse vor fi fost pe chestiuni de detaliu), a mai îndrăznit să vorbească într-un mod lipsit de
respect şi totodată explicit despre Constituţia britanică sau despre dreptul englez? El a făcut acest
lucru, iar argumentele, precum şi exemplul său, i-au încurajat şi pe alţii. Nu vrem să sugerăm că
lucrările lui au fost cele care au cauzat Reform Bill sau că Appropriation Clause îl are pe el ca
părinte,transformările care au avut loc în instituţile noastre, şi cele încă şi mai mari care vor veni, nu
sunt opera filosofilor, ci a intereselor şi a instinctelor unor mari sectoare ale societăţii, a căror putere a 
crescut recent. Dar Bentham a dat glas acestor interese şi instincte,până în clipa în care el a vorbit, toţi
aceia care considerau instituţiile noastre ca nepotrivite cu aceste interese nu îndrăzneau să susţină
aceasta, nu îndrăzneau nici măcar să gândească un asemenea lucru, ei nu auziseră niciodată că
perfecţiunea acelor instituţii fusese pusă la îndoială de oamenii cultivaţi, de oameni cu o inteligenţă
recunoscută,şi nu stă în firea minţilor neinstruite să reziste în faţa autorităţii reunite a celor instruite.
Bentham a reuşit să înlăture vraja. Dar nu prin intermediul propriilor sale lucrări, ci prin intermediul
minţilor şi condeielor pe care le-au hrănit aceste lucrări , prin intermediul oamenilor aflaţi într-un
contact mai direct cu lumea şi în care spiritul său a reuşit să treacă. Dacă superstiţia privitoare la
înţelepciunea strămoşilor a cunoscut un declin, dacă publicul s-a familiarizat cu ideea că legile şi
instituţiile noastre sunt în cea mai mare măsură produsul nu al intelectului şi al virtuţii, ci al corupţiei
moderne grefate pe barbaria străveche, dacă inovaţiile cele mai curajoase nu mai sunt respinse cu
dispreţ pur şi simplu pentru că reprezintă inovaţii, iar instituţiile existente nu mai sunt considerate
sacre doar pentru că sunt instituţii existente, atunci se va constata că aceia care au obişnuit publicul
cu aceste idei le-au învăţat la şcoala lui Bentham şi că asaltul asupra instituţiilor vechi a fost şi încă
mai este purtat cu ajutorul armelor lui Bentham. Nu contează dacă aceşti gânditori, sau oricare alţii, sau numărat sau nu printre persoanele aflate în mod vizibil şi real în fruntea mişcării pentru Reformă.
Toate mişcările, cu excepţia celor direct revolu-ţionare, sunt conduse nu de aceia care le-au pus
bazele, ci de aceia care ştiu cel mai bine cum să facă un compromis între opiniile vechi şi cele noi.
Părintele inovării în Anglia, atât în ce priveşte doctrinele, cât şi instituţiile, este Bentham,el este
marele gânditor subversiv sau, în limbajul filosofilor continentali, marele gânditor critic al epocii şi al
ţării sale.
Totuşi, noi nu considerăm că acesta ar fi motivul cel mai important al renumelui său. Dacă ar fi
fost numai atât, atunci Bentham ar trebui să fie situat printre potentaţii spiritului de nivelul cel mai de
jos , printre filosofii negativi (negative) sau distructivi, aceia care pot înţelege ceea ce e fals, dar nu şi
ceea ce e adevărat, aceia care au trezit mintea umană în faţa inconsis-tenţei şi absurdităţii opiniilor şi
instituţiilor acreditate în timp, fără a fi în stare să pună nimic în locul a ceea ce au distrus. Nu dorim
să subestimăm meritele acestor persoane,omenirea le-a rămas profund îndatorată,nici nu credem că
vor rămâne ele vreodată fără lucru într-o lume în care sunt crezute atât de multe lucruri false şi în care
atât de multe lucruri odinioară adevărate continuă să fie crezute ca adevărate multă vreme după ce au
încetat să mai fie astfel. Totuşi, calităţile care îi ajută pe oameni să perceapă anomaliile, fără a-i ajuta
însă să perceapă şi adevărurile care le-ar fi putut rectifica, nu se numără printre cele mai rare
înzestrări. Curajul, iscusinţa verbală, controlul asupra formelor de argu-mentare şi un stil accesibil vor
putea face din cel mai superficial om, dacă e înzestrat cu suficientă lipsă de respect, un mare filosof
negativ. Asemenea oameni nu au lipsit niciodată în secolele cultivate, iar perioada în care Bentham şia format primele impresii a fost dominată în mod vizibil de ei, proporţional cu sărăcia sa în ce priveşte
cele mai nobile produse ale minţii umane. Un secol de formalism în Biserică şi de corupţie în Stat,
când cea mai valoroasă parte a sensului doctrinelor tradiţionale a dispărut chiar şi din minţile celor ce
şi-au menţinut din obişnuinţă o încredere mecanică în ea, o perioadă dintre cele mai propice pentru
tot felul de filosofii sceptice. Prin urmare, Franţa l-a avut pe Voltaire şi şcoala sa de gânditori negativi,
iar Anglia (sau mai exact Scoţia) l-a avut pe cel mai profund gânditor negativ, David Hume , un om ale
cărui particularităţi intelectuale l-au făcut capabil să detecteze eşecul demonstraţiilor şi absenţa
consistenţei logice cu o profunzime pe care scepticii francezi, cu puterile lor comparativ slabe de
analiză şi de abstractizare, nu au reuşit s-o atingă şi pe care doar subtilitatea germană ar fi putut s-o
aprecieze temeinic sau să spere a o rivaliza.
Dacă Bentham ar fi continuat doar opera lui Hume, atunci abia dacă am fi auzit de el în filosofie,
căci i-ar fi fost net inferior acestuia în ce priveşte calităţile personale şi nu era deloc apt să exceleze ca
metafizician. Nu trebuie să încercăm să găsim subtilitatea sau puterea de analiză abstractă printre
caracteristicile sale intelectuale. În ce priveşte prima calitate, puţini mari gânditori au fost atât de
deficienţi ca el,şi dacă vrem să o găsim pe cea din urmă, într-o măsură cât de cât semnificativă, într-o
minte asemănătoare cu a sa, atunci trebuie să ne referim la răposatul domn Mill , un om care a
împletit marile calităţi ale meta-fizicienilor secolului al optsprezecelea cu altele de o natură diferită,
dovedindu-se astfel apt în mod admirabil să le completeze şi să le corecteze opera. Bentham nu avea
aceste înzestrări speciale, dar el avea altele, nu inferioare acestora, care nu erau deţinute de nici unul
dintre precursorii săi,acestea l-au trans-format într-un izvor de lumină pentru o întreagă generaţie
care a reuşit să depăşească influenţa acestora şi, aşa cum am mai spus, au făcut să fie principalul
gânditor subversiv al unui secol care pierduse de mult tot ceea ce ei mai puteau submina.
Ca să vorbim despre el, înainte de toate, ca despre un filosof doar negativ , adică unul care
respinge argumentele ilogice, care dă în vileag sofismele şi detectează contradicţiile şi absurdităţile,
vom observa că, în această ipostază, îi rămăsese de la Hume un vast domeniu, de care el s-a ocupat
într-o măsură fără precedent: domeniul abuzurilor practice. Acesta a fost domeniul particular al lui 
Bentham şi spre acesta a fost el îndrumat de orientarea tuturor înclinaţiilor sale: să poarte lupta
împotriva absurdităţii din lucrările practice. Mintea sa a fost una esenţial-mente practică. Şi tocmai
datorită abuzurilor practice mintea sa a fost orientată iniţial spre speculaţie , datorită abuzurilor
specifice profesiei pe care şi-a ales-o, aceea a dreptului.
El însuşi a vorbit despre acel abuz concret care a produs primul un asemenea şoc asupra minţii
sale şi a cărui amintire a făcut ca întregul munte al abuzurilor să se clatine: e vorba de obiceiul de a
face clientul să plătească de trei ori audienţele la biroul unui Master in Chancery, când de fapt nu era
oferită decât o audienţă. El a constatat, în urma studiului legislaţiei, că aceasta era plină de asemenea
lucruri. Dar oare erau acestea descoperirile lui? Nu, ele erau lucruri cunoscute oricărui avocat
practicant, oricărui judecător care prezida, şi nici înainte, nici multă vreme după ce au fost astfel
conştientizate, ele nu au cauzat nici un inconfort aparent conştiinţei acestor oameni învăţaţi şi nici nu
i-au împiedicat să afirme, cu fiecare ocazie posibilă, fie în cărţi, fie în parlament sau în tribunale, că
legea reprezintă perfecţiunea raţiunii. De-a lungul atâtor generaţii în care fiecare din sutele de tineri
educaţi s-au aflat succesiv în situaţia lui Bentham şi au avut oportunităţile lui Bentham, doar el a fost
acela care a avut suficientă sensibilitate morală şi încredere în propria persoană, încât să-şi spună
sieşi că aceste lucruri, oricât de profitabile ar putea fi, erau fraude şi că o prăpastie trebuie pusă între
ele şi el. Acestei neobişnuite alianţe între încrederea în sine şi sensibilitatea morală îi datorăm noi tot
ceea ce a făcut Bentham. Trimis la Oxford de tatăl său la neobişnuit de frageda vârstă de cincisprezece
ani, solicitat la admitere să-şi declare credinţa în cele Treizeci şi Nouă de Articole, el a considerat
necesar să le examineze,iar examinarea a dat naştere unor scrupule pe care a căutat să le înlăture,însă
în locul satisfacţiei la care se aştepta i s-a răspuns că nu este de competenţa unor copii ca el să judece
ceea ce au spus marii oameni ai Bisericii. După o luptă interioară, el a semnat,dar impresia că a făcut o
faptă imorală nu l-a mai părăsit niciodată,considera că el însuşi comisese o înşelătorie şi pe tot
parcursul vieţii nu a mai încetat să denunţe indignat toate legile care poruncesc asemenea falsităţi şi
toate instituţiile care le recompensează.
Prin această mutare în domeniul răului practic a războiului criticii şi al respingerii, a înfruntării
minciunii şi absurdităţilor, Bentham şi-ar fi cucerit oricum un loc important în istoria gândirii, chiar
dacă nu ar fi făcut nimic altceva. El a continuat să poarte lupta fără întrerupere. Acesteia îi sunt
dedicate în întregime nu doar o mare parte dintre capitolele sale cele mai incitante, dar şi câteva
dintre cele mai elaborate lucrări ale lui: The Defence of Usury, The Book of Fallcies, ca şi acea lovitură
de graţie dată lui Blackstone, lucrarea publicată anonim sub titlul A Fragment on Government şi care,
deşi nu a fost primul produs al unui autor atât de ridiculizat ulterior pentru stilul său, a stârnit cea mai
mare admiraţie nu numai pentru compoziţia sa, ci şi pentru ideile sale, fiind atribuită pe rând
Lordului Mansfield, Lordului Camden şi (de către Dr. Johnson) lui Dunning, unul dintre cei mai de
seamă maeştri ai stilului printre avocaţii vremii. Aceste lucrări sunt cu totul originale: deşi aparţin
şcolii negative (negative school), ele nu se aseamănă cu nimic din ceea ce au produs anterior filosofii
negativi,şi ar fi fost cu totul suficiente pentru a-i asigura lui Bentham un loc aparte printre gânditorii
subversivi ai Europei moderne. Dar nu aceste lucrări fac cu adevărat diferenţa dintre el şi ceilalţi.
Există o diferenţă mai profundă. Aceasta constă în faptul că ei erau gânditori pur negativi, în timp ce
el era pozitiv: ei nu făceau altceva decât să atace eroarea, pe când el şi-a făcut o chestiune de conştiinţă
din a nu face acest lucru decât în clipa în care putea să pună în loc adevărul corespunzător.
Felul lor de a fi era exclusiv analitic, al său era sintetic. Ei îşi luau ca punct de plecare în orice
subiect opinia tradiţională, săpau în jurul ei cu uneltele lor logice, îi găseau defectul fundamentul şi îl
condamnau,el începea de novo, punându-şi propriile sale fundamente adânc şi ferm, construind
propria sa structură şi cerând oamenilor să le compare pe cele două,doar în clipa în care reuşea să
rezolve el însuşi problema, sau credea că a rezolvat-o, declara toate celelalte soluţii ca fiind eronate.
Prin urmare, ceea ce ei au produs nu avea să reziste, trebuia să dispară, multe dintre acele lucruri au şi
dispărut odată cu erorile care au ieşit la lumină,în schimb, ceea ce el a făcut are o valoare de sine
stătătoare, prin care trebuie să supravieţuiască tuturor erorilor cărora li se opune. Deşi putem
respinge concluziile sale practice, aşa cum adesea ar şi trebui să facem, totuşi premisele sale, colecţia
de fapte şi de observaţii din care a tras concluziile lui, rămân pentru totdeauna parte a materiei prime
a filosofiei.
Prin urmare, lui Bentham ar trebui să-i fie asigurat un loc printre maeştrii înţelepciunii, printre
marii dascăli şi eternele podoabe intelectuale ale rasei umane. El se numără printre aceia care au
îmbogăţit omenirea cu daruri nepieritoare,şi, cu toate că acestea nu se află deasupra oricăror daruri,
nici nu-l îndreptă-ţesc la acele onoruri care l-ar pune „deasupra faimei tuturor grecilor, a tuturor
romanilor“, faimă pe care, printr-o naturală reacţie împotriva indiferenţei şi dispreţului ignoranţilor,
mulţi dintre admiratorii săi au fost odată dispuşi să i-o atribuie, ar fi totuşi o mult mai gravă eroare, şi
una care, deşi scuzabilă pentru vulg, nu mai e permisă nici unui spirit cultivat şi instruit, aceea de a
refuza recunoaşterea plină de admiraţie a ceea ce el a fost din cauza a ceea ce nu a fost.
Dacă ni s-ar cere să spunem, în cât mai puţine cuvinte, care considerăm că ar fi locul ocupat de
Bentham în rândul acestor mari binefăcători intelectuali ai omenirii, ce a fost el şi ce nu a fost, ce fel
de servicii a adus sau nu a adus el adevărului, atunci am spune că nu a fost un mare filosof, ci a fost un
mare reformator în filosofie. El a adus în filosofie ceva de care aceasta avea nevoie şi în lipsa căreia se
afla în impas. Nu doctrinele sale au făcut aceasta, ci modul său de a ajunge le ele.
El a introdus în morală şi în politică acele obişnuinţe de gândire şi acele modalităţi de cercetare
care sunt esenţiale pentru ideea de ştiinţă şi a căror absenţă a făcut din acele domenii, aşa cum a fost,
de pildă, fizica înaintea lui Bacon, un câmp de discuţii interminabile care nu conduceau la nici un
rezultat. Pe scurt, nu opiniile sale, ci metoda sa a constituit noutatea şi valoarea a ceea ce a făcut el,o
valoare nepreţuită, chiar dacă ar trebui să respingem ansamblul opiniilor însele sau, în orice caz, o
mare parte a lor. Metoda lui Bentham poate fi descrisă pe scurt ca metoda detaliului (method of
detail), a tratării întregului prin separarea lui în părţile sale , a abstracţiilor prin reducerea lor la
Lucruri, a claselor şi a principiilor generale (generalities) prin separarea indivizilor care le compun,
spărgând orice întrebare în părţi, înainte de a încerca să o soluţioneze. Măsura exactă a originalităţii
acestui proces, considerat drept o concepţie logică , măsura legăturii sale cu metodele din ştiinţa fizică
sau cu elaborările anterioare ale lui Bacon, Hobbes şi Locke , nu este o chestiune esenţială pentru
moment. Gradul de originalitate conţinut în metoda sa , în subiectele la care a aplicat-o şi în
rigiditatea cu care a aderat la ea , a fost maximal. De aici clasificările sale interminabile.
De aici demonstraţiile sale amănunţite ale celor mai recunoscute adevăruri. Faptul că
incendierea, crima, jaful reprezintă acţiuni dăunătoare , el nu va admite fără demonstraţie, oricât ar
părea de evident un asemenea lucru,el va şti de ce-ul şi cum-ul acestora cu cel mai înalt grad de
precizie,el va distinge toate daunele asociate unui delict, fie ele de primul, de al doilea sau de al treilea
ordin, anume: 1. răul produs victimei şi apropiaţilor săi,2. pericolul reprezentat de un asemenea
exemplu şi neliniştea (alarm) sau sentimentul dureros de insecuritate,şi 3. descurajarea sârguinţei şi
a strădaniilor utile ce ia naştere din nelinişte, precum şi efortul şi resursele care trebuie cheltuite în
vederea prevenirii pericolului. După această enumerare, el va demonstra, pe baza legilor care
guvernează trăirile (feelings) umane, că până şi primul dintre aceste rele , suferinţa victimei
nemijlocite , va depăşi în medie cu mult plăcerea obţinută de delicvent, şi o va depăşi cu mult mai
mult atunci când toate celelalte rele sunt luate în calcul. El consideră aplicarea unei pedepse ca fiind
nejustificată în afară de cazul în care se poate demonstra contrariul,şi, ca să-şi asume sarcina să
demonstreze acest lucru în mod formal, el se justifică spunând că „există adevăruri pe care trebuie să
le demonstrezi nu de dragul lor înseşi, pentru că ele sunt recunoscute, ci pentru că prin aceasta s-ar
deschide calea receptării altor adevăruri care depind de acestea. În acest fel pregătim noi receptarea
primelor principii care, odată acceptate, pregătesc calea admiterii tuturor celorlalte adevăruri“. La
aceasta se mai poate adăuga că în acelaşi fel disciplinăm noi mintea pentru a practica acelaşi gen de
disecţie asupra unor întrebări mai complicate şi mai problematice.
Este o maximă sănătoasă, pe care toţi gânditorii riguroşi au sesizat-o, dar pe care nimeni nu a
aplicat-o atât de consistent înainte de Bentham, aceea că eroarea se ascunde în spatele
generalităţilor,că mintea umană nu este capabilă să îmbrăţişeze un întreg complex decât după ce a
analizat în amănunt şi a catalogat părţile din care este alcătuit acel întreg,că abstracţiile nu sunt
realităţi per se, ci un mod prescurtat de a exprima faptele, şi că singurul mod de a lucra efectiv cu ele
este acela de a le readuce la faptele (experienţei sau ale conştiinţei) a căror expresie sunt. Urmând
acest principiu, Bentham se opreşte puţin asupra modurilor uzuale ale gândirii morale şi politice.
Acestea i s-au părut, atunci când erau urmărite până la izvorul lor, a se termina în cea mai mare parte
în simple fraze (phrases). În domeniul politicii, cuvintele cheie sunt libertate, ordine socială,
constituţie, lege a naturii, contract social etc.,etica are cuvintele ei analoge. Astfel arătau argumentele
pe care se bazau cele mai serioase întrebări ale moralităţii şi ale politicii: nu temeiuri (reasons), ci
aluzii la temeiuri,expresii solemne prin care se făcea un sumar apel la unele sentimente generale ale
oamenilor sau la vreo maximă de uz familiar, care putea fi adevărată sau nu, dar ale cărei limite
nimeni nu le examinase critic vreodată. Şi aceasta îi satisfăcea pe unii,nu şi pe Bentham. El a cerut
ceva mai mult decât simpla opinie ca temei al opiniei. De fiecare dată când întâlnea o frază folosită pe
post de argument pro sau contra ceva, el insista să afle ce înseamnă aceasta, anume dacă ea făcea apel
la vreun standard sau punea în evidenţă vreun fapt relevant pentru acea problemă,şi dacă nu putea să
constate că făcea vreunul din aceste lucruri, o trata ca pe o încercare a preopinentului de a-şi impune
propriul său sentiment individual asupra altor oameni, fără a le oferi şi un temei pentru aceasta,o
„invenţie făcută pentru a evita obligaţia de a apela la un standard extern şi pentru a convinge cititorul
să accepte sentimentul şi opinia autorului ca temei suficient şi pentru el însuşi“. Să-l lăsăm în
continuare pe Bentham să vorbească el însuşi pe acest subiect,fragmentul face parte din prima sa
lucrare sistematică, Introduction to the Principles of Morals and Legislation, şi cu greu am putea cita
ceva mai ilustrativ atât pentru forţa, cât şi pentru slăbiciunile modului său de filosofare:
„Este destul de curios să observi varietatea invenţiilor la care au recurs oamenii şi varietatea
frazelor (phrases) pe care le-a conceput pentru a ascunde de lume şi, dacă se poate, de ei înşişi,
această foarte generală şi, de aceea, foarte scuzabilă autarhie (self-sufficiency).
Această invenţie este mai bună decât cealaltă, căci, simţul moral fiind ceva nou, un om petrece
câtva timp căutând fără succes să-i stabilească existenţa, pe când simţul comun este la fel de vechi
precum creaţia,şi nu există om căruia să nu-i fie ruşine dacă s-ar crede despre el că nu are la fel de
mult din acest simţ comun precum au ceilalţi semeni ai săi. Mai există încă un mare avantaj: părând
să împartă puterea, el stârneşte mai puţină invidie deoarece atunci când omul se plasează pe acest
teren pentru a-i anatemiza pe cei ce sunt diferiţi de el, aceasta nu se întâmplă printr-un sic volo sic
jubeo, ci printr-un velitis jubeatis.
Un alt om vine şi spune că, în ce priveşte simţul moral, el nu poate afirma că posedă într-adevăr
un asemenea lucru, că, totuşi, el are un intelect (understanding) care s-ar putea descurca la fel de
bine. Acest intelect, spune el, este standardul corectitudinii şi incorectitudinii,el îi spune omului ce şi
cum. Toţi oamenii buni şi înţelepţi înţeleg la fel cum înţelege şi omul nostru,dacă înţelegerea celorlalţi
oameni diferă în vreun fel de a lui, cu atât mai rău pentru ei,acesta e un semn sigur că ei sunt fie
vicioşi, fie corupţi.
Un alt om spune că există o Regulă a Corectitudinii care e eternă şi imuabilă şi că această regulă
a corectitudinii dictează ce şi cum,apoi el începe să-ţi prezinte sentimentele sale despre tot ce-i trece
prin cap,şi aceste sentimente (pe care trebuie să le admiţi ca atare) sunt tot atâtea ramuri ale regulii
eterne a corectitudinii.
Un alt om, sau poate acelaşi om (nu are importanţă), spune că există anumite practici conforme
şi altele adverse Ordinii veritabile a lucrurilor (to the Fitness of Things) şi apoi îţi spune, după cum îi
convine, care practici sunt conforme şi care nu,şi aceasta după cum se întâmplă ca o practică să-i
placă sau nu.
Numeroşi oameni vorbesc mereu despre Legea Naturii,şi apoi continuă prezentându-ţi
sentimentele lor cu privire la ceea ce este corect şi incorect,şi aceste sentimente, trebuie să înţelege,
sunt tot atâtea capitole şi secţiuni ale Legii Naturii.
În locul expresiei Legea Naturii avem uneori Legea Raţiunii, Justa Raţiune (Right Reason),
Dreptatea Naturală, Echitatea Naturală, Ordinea Bună. Oricare dintre ele ar face aceeaşi treabă.
Ultima este cea mai folosită în politică. Ultimele trei sunt mai acceptabile decât celelalte deoarece ele
nu pretind foarte explicit că sunt altceva decât simple fraze,ele nu insistă să fie privite ca tot atâtea
standarde pozitive în sine şi par a fi mulţumite să fie considerate, după situaţie, drept fraze care
exprimă conformitatea lucrului în discuţie cu standardul propriu, oricare ar fi acesta. Totuşi, de cele
mai multe ori, va fi mai bine să îl numeşti utilitate,utilitate este mai clar, căci se referă mai explicit la
durere şi plăcere. Avem un anume filosof care spune: nu există nici un rău în lume în afară de
spunerea unei minciuni,şi dacă, de exemplu, ar fi să-ţi omori propriul tată, aceasta ar fi doar un mod
particular de a spune că el nu era tatăl tău. Bineînţeles, atunci când acest filosof vede ceva ce nu îi
place, el spune: acesta este un mod particular de a spune o minciună. Aceasta echivalează cu a spune
că actul trebuie săvârşit sau poate să fie săvârşit atunci când, cu adevărat, el nu trebuie săvârşit.
Cel mai cinstit şi mai deschis dintre toţi aceştia este acel om care ia cuvântul şi spune: eu mă
număr printre cei Aleşi,acum, Dumnezeu însuşi are grijă să-i informeze pe Aleşi despre ce e corect,şi
aceasta cu o eficienţă atât de mare încât ei, chiar dacă ar fi lăsaţi de capul lor, nu s-ar putea înfrâna nu
doar să cunoască, ci şi să practice ceea ce e corect. Deci, dacă un om vrea să ştie ce este corect şi ce este
incorect, el nu trebuie să facă altceva decât să vină la mine.“
Puţini vor susţine că aceasta este o reprezentare fidelă a animus-ului celor ce folosesc diversele
fraze atât de amuzant criticate mai sus,dar faptul că aceste fraze nu conţin nici un argument în afară
de acela bazat chiar pe trăirile pe care ele sunt chemate să le justifice, este un adevăr pe care Bentham
a avut meritul notabil de a-l fi indicat pentru prima oară.
Introducerea în filosofia conduitei umane a acestei metode a detaliului , a acestei practici de a
nu raţiona niciodată asupra întregurilor înainte de a fi fost descompuse în părţile constituente, nici
asupra abstracţiilor până când nu au fost traduse în fapte concrete (realities) , constituie originalitatea
lui Bentham în filosofie şi face din el marele reformator al ramurii morale şi politice a acesteia. Celei
pe care el o numeşte „metoda exhaustivă de clasificare“, şi care nu reprezintă decât o ramură a acestei
metode mai generale, el îi atribuie tot ceea ce e mai original în lucrarea sistematică şi atent elaborată
pe care abia am citat-o. Principiile generale (the generalities) ale filosofiei sale nu au în sine aproape
nimic sau chiar nimic nou: a atribui o asemenea noutate doctrinei conform căreia utilitatea generală
este funda-mentul moralităţii ar presupune o crasă ignoranţă în ceea ce priveşte istoria filosofiei,
literatura domeniului în genere şi lucrările lui Bentham. El însuşi spune că a preluat ideea de la
Helvétius,şi tot aceasta era doctrina filosofilor religioşi ai perioadei respective, înaintea lui Reid şi
Beattie. Nu am văzut niciodată o apărare mai abilă a doctrinei utilităţii decât într-o lucrare scrisă
pentru a-l respinge pe Shaftesbury, puţin citită acum, anume Essays on the Characteristics, a lui
Brown, iar în renumita recenzie a lui Johnson despre Soame Jenyns, aceeaşi doctrină e prezentată ca
aparţinând atât autorului, cât şi recenzorului.
În toate epocile filosofiei, una dintre şcolile ei a fost utilitaristă , nu numai din vremea lui
Epicur, ci cu mult înainte. Şi a fost un simplu accident că această opinie a ajuns să fie legată, la
Bentham, de metoda sa specifică. Filosofii utilitarişti anteriori acestuia nu pot revendica o asemenea
metodă mai mult decât oponenţii lor. Să ne referim, de exemplu, la filosofia epicureică, inspirându-ne
din cea mai completă viziune de ansamblu pe care o avem cu privire la partea morală a acesteia, graţie
celui mai desăvârşit învăţat al antichităţii, Cicero,întrebăm pe oricine a citit lucrările sale filosofice, De
finibus spre exemplu, dacă nu cumva argumentele epicureicilor, la fel ca şi cele ale stoicilor şi
platonicienilor, constau doar în apeluri retorice la noţiuni comune, la e,ta şi shμ,în loc de t,μ,a, noţiuni
alese la întâmplare şi care, atunci când erau totuşi adevărate, nu erau niciodată atât de atent scrutate,
încât să ne asigurăm în ce sens şi între ce limite sunt ele adevărate. Aplicarea unei veritabile filosofii
inductive problemelor de etică este tot atât de necunoscută moraliştilor epicureici, cât şi celor din
celelalte şcoli,ei nu descompun niciodată o problemă în părţile ei şi nu se apleacă asupra unor
chestiuni punctuale. Bentham nu a învăţat, cu siguranţă, metoda sa minuţioasă şi anatomică de la
aceştia.
Tocmai această metodă a introdus-o Bentham definitiv în filosofie şi a făcut-o, începând cu el,
obligatorie pentru filosofii tuturor şcolilor. Prin intermediul acesteia el a format intelectul multor
gânditori, care fie nu au adoptat niciodată, fie au abandonat multe dintre opiniile sale particulare. El ia învăţat metoda sa pe nişte oameni care aparţineau unor şcoli total opuse şcolii sale,el i-a făcut pe
aceştia să-şi dea seama că, dacă nu îşi testează doctrinele prin metoda detaliului, adversarii lor o vor
face. Astfel, el a introdus pentru prima dată, şi nu e prea mult să spunem asta, precizia de gândire în
filosofia morală şi politică. În loc să-şi adopte opiniile pe bază de intuiţie sau prin raţionare din
premise adoptate într-o manieră sumară şi formulate într-un limbaj atât de vag încât e imposibil să
spui exact dacă sunt adevărate sau false, filosofii sunt acum forţaţi să se înţeleagă unul pe altul, să
sfărâme generalitatea propoziţiilor lor şi să urmărească o problemă precisă în fiecare dispută. Aceasta
nu este nimic altceva decât o revoluţie în filosofie. Efectele sale devin treptat evidente în lucrările
gânditorilor englezi de orice orientare şi vor fi resimţite tot mai mult pe măsură ce lucrările lui
Bentham vor fi difuzate şi pe măsură ce numărul minţilor la a căror formare au contribuit este tot mai
mare. Ne-am putea aştepta în mod firesc ca măcar o parte din fructele acestui mare progres filosofic
să revină autorului său. Înarmat cu un instrument atât de puternic şi mânuindu-l în vederea atingerii
unui singur ţel, cultivând câmpul filosofiei practice printr-o asemenea neobosită şi consecventă
folosire a unei metode bune în sine şi care nu a fost adoptată de predece-sorii săi, nu se putea altfel
decât ca Bentham, prin cercetările sale, să realizeze lucruri considerabile. Şi aşa a şi făcut: lucruri nu
doar considerabile, ci extraordinare, deşi puţine, dacă le comparăm cu ceea ce a lăsat neterminat, şi
încă şi mai puţine în raport cu ceea ce imaginaţia sa vie şi aproape tinerească îl făcea să se mândrească
a fi realizat. Metoda sa specifică, calculată admirabil pentru a crea gânditori cu minţi clare şi sigure în
limitele materialului de bază disponibil, nu a avut o eficienţă egală în a face ca acest material de bază
să fie complet. Ea poate să ne asigure precizia, dar nu şi completitudinea,sau, mai degrabă, ne asigură
un anume fel de completitudine, dar nu altul.
Metoda lui Bentham de a-şi prezenta subiectul este admirabilă ca pavăză împotriva unui anume
gen de concepţie îngustă şi parţială. El începe prin a înfăţişa întregul domeniu de cercetare căruia îi
aparţine problema specifică discutată şi descinde prin diviziune până când ajunge la lucrul pe care îl
căuta,şi astfel, respingând succesiv tot ceea ce nu este lucrul, el elaborează treptat o definiţie a ceea ce
este acesta. O asemenea procedură, pe care el o numeşte metoda exhaustivă, este la fel de veche
precum însăşi filosofia. Platon îi datorează totul şi face totul cu ajutorul ei,iar utilizarea ei de către
acest uriaş om în dialogurile sale e considerată de Bacon, în una dintre acele aluzii pregnant logice
structurate în scrierile sale şi atât de neglijată de pretinşii săi urmaşi, drept abordarea cea mai
apropiată de adevărata metodă inductivă pe care o găsim în filosofia antică.
Bentham nu a fost probabil conştient de faptul că Platon l-a anticipat în ce priveşte procesul
căruia el declara că îi datorează totul. Prin practicarea acestei metode, speculaţiile sale au devenit
deosebit de sistematice şi de consis-tente,la el nici o problemă nu este izolată, el vede orice subiect în
legătură cu toate celelalte subiecte de care, în viziunea lui, acesta e legat şi de care se cere a fi distins,şi
cum tot ceea ce ştie el ca fiind cât de cât legat de subiect a fost orânduit într-o manieră ordonată în
faţa sa, el nu uită şi nu ignoră un lucru într-o anume ocazie pentru a şi-l aminti într-o alta, aşa cum fac
aceia care utilizează o metodă mai slabă. Prin urmare, nu există probabil nici un filosof de o
deschidere atât de largă la care să găsim atât de puţine inconsistenţe.
Dacă vreunul dintre adevărurile pe care nu le-a sesizat în trecut au ajuns să fie sesizate ulterior,
el va aminti acest lucru peste tot şi cu orice prilej şi va ajusta întregul sistem în raport cu aceasta. Iată
o altă calitate admirabilă prin care el a impresionat pe cele mai bune dintre minţile antrenate în
maniera sa de gândire,când aceste minţi se deschid spre a admite adevăruri noi, le digerează la fel de
repede pe cât le-au primit. Dar acest sistem, excelent pentru a păstra în mintea gândi-torului tot ceea
ce acesta ştia, nu îl face să ştie destul,el nu face din cunoaşterea unora dintre proprietăţile unui lucru
ceva suficient pentru cunoaşterea întregului şi nici nu echivalează înrădăcinatul obicei de a examina
un obiect complex (fie şi cu deosebită atenţie) doar sub unul dintre aspectele sale cu puterea contemplării lui în ansamblu. Pentru a avea această din urmă putere, e nevoie de alte calităţi,vom vedea acum
dacă Bentham deţinea sau nu aceste alte calităţi.
Mintea lui Bentham, aşa cum am spus-o deja, era eminamente sintetică. El îşi începea toate
cercetările presupunând că nimic nu se cunoaşte despre subiect şi reconstruia întreaga filosofie ab
initio, fără referire la opiniile predecesorilor săi. Dar pentru a construi fie o filosofie, fie orice altceva,
îţi trebuie materiale de bază. Pentru filosofia materiei, materialele sunt proprietăţile materiei,pentru
filosofia morală şi politică, proprietăţile omului şi ale poziţiei omului în lume. Cunoaşterea pe care o
posedă oricare cercetător cu privire la aceste proprietăţi constituie o limită dincolo de care, ca filosof
moral sau politic, indiferent de capacităţile sale intelectuale, el nu poate trece. Sinteza nimănui nu
poate fi mai completă decât analiza sa. Dacă în examinarea naturii şi vieţii umane el ar fi lăsat vreun
element în afară, atunci, oriunde şi-ar manifesta influenţa acel element, concluziile sale vor eşua întro măsură mai mare sau mai mică în ce priveşte aplicarea lor. Dacă el a lăsat în afară mai multe
elemente, şi încă foarte importante, atunci truda sa ar putea fi foarte valoroasă,el ar fi putut contribui
în mod substanţial la acel corp de adevăruri parţiale care, completate şi corectate reciproc, reprezintă
adevărul practic,dar aplicabilitatea sistemului său la domeniul practic, sub forma sa autentică, se va
dovedi extrem de limitată.
Natura umană şi viaţa umană sunt subiecte vaste şi oricine s-ar angaja într-o încercare de
cunoaştere amănunţită a lor are nevoie atât de însemnate resurse proprii, cât şi de ajutoare şi de
instrumente din afară. Şansa sa de a reuşi va fi proporţională cu două lucruri: gradul în care propria
sa natură şi circumstanţele îi furnizează o imagine corectă şi completă a naturii umane şi a
circumstanţelor în care trăieşte omul,şi capacitatea sa de a beneficia de luminile altor spirite.
Bentham a eşuat în a beneficia de luminile altor spirite. Lucrările sale conţin foarte puţine urme
ale unei cunoaşteri exacte a altor şcoli de gândire în afară de a sa, ca şi multe dovezi ale deplinei sale
convingeri că nu ar putea să înveţe nimic demn de interes de la ele. Dispreţul său pentru unii dintre
cei mai iluştri gânditori anteriori era nemăsurat. În aproape singurul pasaj din Deontology care poate
fi considerat ca aparţinând lui Bentham, după stilul său şi după faptul că fusese tipărit înainte, Socrate
şi Platon sunt evocaţi în termeni incomozi pentru cei mai mari admiratori ai săi, iar incapacitatea sa
de a aprecia asemenea oameni este, de fapt, la unison cu habitudinile generale ale minţii lui Bentham.
El avea o expresie sugestivă pentru atitudinea sa cu privire la orice speculaţie morală la care n-a fost
aplicată propria-i metodă sau (ceea ce pentru el era acelaşi lucru) care nu era fundamentată pe o
recunoaştere a utilităţii ca standard moral: această expresie era „generalităţi vagi“ (vague
generalities). Orice i se prezenta într-o asemenea formă era înlăturat ca nefiind demn de luat în
seamă sau era cercetat numai pentru a putea fi denunţat ca absurd. El nu a ţinut seama, sau mai
degrabă natura minţii sale l-a împiedicat să ţină seama, de faptul că aceste generalităţi conţineau
întreaga experienţă neanalizată încă a rasei umane.
Fără a se putea susţine că omenirea nu a ştiut nimic până când nu au venit logicienii să o înveţe,
că până în momentul în care nu s-a dat un ultim lustru unui adevăr moral, asigurându-i o expresie
metafizică precisă, toate concepţiile anterioare grosiere pe care le-a produs intelectul comun la
sugestia dorinţelor obişnuite şi a experienţei comune nu reprezintă nimic, trebuie să admitem că nici
originalitatea, care permite să gândeşti cu capul propriu, şi nici curajul, care permite să îndrăzneşti
acest lucru, nu fac parte în mai mare măsură din caracterul filosofic decât atenţia acordată
gânditorilor anteriori şi spiritului colectiv al rasei umane. Ceea ce a fost odinioară opinia omenirii a
fost opinia unor persoane de diverse temperamente şi dispoziţii, de diverse înclinaţii şi prejudecăţi, de
diverse poziţii sociale, educaţionale sau privitoare la oportunităţile de observare şi investigare. Nici un
cercetător nu cuprinde la un loc toate acestea,fiecare cercetător e ori tânăr, ori bătrân, sărac sau bogat,
bolnav sau sănătos, căsătorit sau necăsătorit, meditativ sau activ, poet sau logician, antic sau modern,
bărbat sau femeie,şi, dacă este o persoană care gândeşte, el are în plus particularităţile acciden-tale ale
modului său personal de gândire. Orice circumstanţă care conferă un anume caracter vieţii unei fiinţe
umane aduce cu ea distorsiuni specifice, o facilitate particulară de a percepe anumite lucruri şi de a
omite sau de a uita altele. Dar, dacă ne plasăm într-un punct de vedere diferit, alte lucruri vor fi
perceptibile,şi nimeni nu e mai probabil să fi văzut ceea ce acea fiinţă umană nu vede decât aceia care
nu văd ceea ce ea vede. Opinia generală a omenirii este media concluziilor la care au ajuns toate
minţile, deposedate desigur de gândurile lor cele mai alese şi cele mai întunecate, dar eliberate de
înclinaţiile ori de părtinirile lor, un rezultat net în care e prezent punctul de vedere particular al 
fiecăruia, dar al nici unuia nu e predominant. Mintea colectivă nu pătrunde dincolo de suprafaţă, dar
ea vede întreaga suprafaţă, ceea ce gânditorii profunzi adesea nu reuşesc să facă tocmai din cauza
profunzimii lor,mai adânca lor înţelegere a unui lucru sub doar unele din aspectele sale le distrage
atenţia de la celelalte.
Prin urmare, cel mai puternic susţinător al libertăţii judecăţii private , cel mai pătrunzător
descoperitor al erorilor predece-sorilor săi şi al imperfecţiunilor modalităţilor obişnuite de gândire,
este chiar persoana care are cea mai mare nevoie să-şi întărească latura slabă a propriului intelect prin
studiul opiniilor oamenilor din toate timpurile şi aparţinând tuturor naţiunilor, ca şi al speculaţiilor
filosofilor care împărtăşesc unele moduri de gândire cu totul opuse faţă de al său. Acolo va găsi ea
experienţele care i-au lipsit , restul adevărului din care ea nu vede decât jumătate , acele adevăruri ale
căror erori detectate de ea nu sunt de obicei decât exagerări. Dacă, asemenea lui Bentham, ea propune
un instrument îmbunătăţit de cercetare, cu atât mai mare e probabilitatea să găsească gata pregătit un
vast material brut care stă în aşteptarea acelui instrument. Un om cu idei clare greşeşte grav dacă îşi
imaginează că tot ceea ce este conceput confuz nu există,îi revine lui sarcina ca, atunci când întâlneşte
un asemenea caz, să înlăture ceaţa şi să fixeze contururile formei vagi care se întrezăreşte prin ea.
Dispreţul lui Bentham, aşadar, pentru toate celelalte şcoli de gândire, hotărârea sa de a crea o
filosofie numai din materialele furnizate de propria minte şi de minţi asemănătoare cu a sa, a fost ceea
ce l-a descalificat, în primul rând, ca filosof. În al doilea rând, a fost caracterul incomplet al minţii sale
ca reprezentantă a naturii umane universale. El nu a nutrit nici un fel de simpatie faţă de multe dintre
cele mai naturale şi mai puternice trăiri ale naturii umane,a fost străin de multe dintre cele mai grave
experienţe ale acesteia,iar facultatea prin care o minte înţelege o minte diferită de ea şi se transpune
pe sine în trăirile acelei alte minţi i-a fost refuzată de lipsa lui de imaginaţie.
Bentham a fost, într-o anumită măsură, înzestrat cu imaginaţie în sensul popular al acesteia,
acela de stăpânire a imagisticii şi a expresiei metaforice. În lipsa unei culturi poetice, imaginile cu care
fantezia îl alimenta erau arareori frumoase, fiind mai degrabă pitoreşti şi comice sau îndrăzneţe,
energice şi percutante,se pot cita pasaje din el, reprezentative atât pentru ironia lor jucăuşă, cât şi
pentru elocinţa lor declamatorie, care rareori sunt depăşite în scrierile filosofilor. Imaginaţia pe care
nu o avea este aceea care e în genere numită astfel de către cei mai buni autori ai zilelor noastre, aceea
care ne permite ca, printr-un efort voluntar, să concepem ceea ce e absent ca şi cum ar fi prezent,
imaginarul ca şi cum ar fi real, îmbrăcându-l în acele trăiri care l-ar însoţi efectiv dacă ar fi cu adevărat
real. Aceasta este capacitatea prin care o fiinţă umană intră în mintea alteia şi se pune în situaţia
acesteia. O asemenea capacitate dă naştere poetului, în măsura în care el nu face altceva decât să
exprime melodios trăirile sale reale. Ea dă naştere în întregime dramaturgului. E una dintre părţile
constitutive ale istoricului: cu ajutorul ei înţelegem alte timpuri,cu ajutorul ei Guizot poate să
interpreteze evul mediu pentru noi, iar Nisard, în frumoasele sale studii asupra ultimilor poeţi latini,
ne plasează în Roma Cezarilor,în acelaşi fel, Michelet extrage caracterul distinctiv al diferitelor rase şi
generaţii ale omenirii din faptele propriei lor istorii. Fără ea nimeni nu şi-ar cunoaşte propria natură
dincolo de ceea ce circumstanţele evidenţiază efectiv,ca să nu mai vorbim de natura semenilor noştri,
dincolo de asemenea generalizări precum cele pe care le-am putea face din observarea conduitei lor
externe. Cunoaşterea de către Bentham a naturii umane este mărginită, în consecinţă, de aceste limite.
Ea este în întregime empirică şi e vorba aici de empirismul cuiva care are puţină experienţă.
El nu posedă nici experienţă internă, nici experienţă externă,felul liniştit, chiar regulat, al vieţii
sale şi sănătatea spiritului său au conspirat interzicându-i-le pe amândouă. El nu a cunoscut niciodată
prosperitatea şi adversitatea, pasiunea şi îndestularea,el n-a trăit niciodată experienţele pe care ţi le
dă boala,el a trăit din copilărie până la vârsta de optzeci şi cinci de ani într-o sănătate juvenilă. El nu a
cunoscut nici demoralizarea, nici povara sufletească. El nu a simţit niciodată viaţa ca pe un refren
dureros sau plictisitor. El a fost un băiat (boy) până la sfârşitul vieţii. Conştiinţa de sine (selfconsciousness), acel daimon al oamenilor de geniu din timpul nostru, de la Wordsworth la Byron, de
la Goethe la Chateaubriand, şi căreia această epocă îi datorează atât de mult din înţelepciunea sa
veselă, ca şi din cea tristă, nu s-a trezit niciodată în el. Cât anume din natura umană a stat în adormire
în el, acesta nu a ştiut niciodată şi nici noi nu putem şti. El nu a fost niciodată atent la influenţele
nevăzute care acţionau asupra sa şi, prin urmare, asupra semenilor săi. Alte epoci sau alte naţiuni erau
o pagină albă pentru el din punctul de vedere al posibilităţii de a învăţa ceva. El nu le măsura decât
printr-un singur standard: cunoaşterea faptelor de către acestea şi capacitatea lor de a avea o viziune
corectă despre utilitate şi de a topi orice alt obiect în ea. Destinul său a fost să aparţină unei generaţii
de oameni dintre cei mai sterili şi inculţi pe care i-a dat Anglia până acum şi era deja un om bătrân
atunci când o generaţie mai bună a apărut, odată cu prezentul secol. Prin urmare, el nu a văzut în om
mai mult decât poate vedea cel mai vulgar observator şi nu a recunoscut alte diferenţe de caracter în
afara acelora pe care le poate identifica omul obişnuit. Cunoscând atât de puţin despre trăirile umane,
el a ştiut şi mai puţin despre influenţele prin care sunt formate aceste trăiri,toate lucrările mai subtile 
ale minţii asupra ei însăşi, ca şi ale lucrurilor externe asupra minţii, i-au scăpat,şi probabil că nici unul
dintre aceia care, într-o epocă atât de luminată (instructed), au încercat să dea o regulă pentru
întreaga conduită umană, nu au făcut-o plecând de la o concepţie atât de îngustă cu privire la factorii
prin care conduita umană este influenţată sau s-ar cuveni să fie.
Acesta, deci, este punctul nostru de vedere cu privire la Bentham. El a fost un om dotat atât cu
remarcabile înzestrări pentru filozofie, cât şi cu remarcabile deficienţe,capabil mai mult ca oricare
altul să tragă din premisele sale concluzii nu doar corecte, ci şi îndeajuns de precise şi de specifice
pentru a fi practice, dar având totodată o concepţie generală asupra naturii umane şi asupra vieţii care
i-a furnizat un stoc neobişnuit de restrâns de premise. Este clar ce are şansa să înfăptuiască un
asemenea om, ce poate face pentru filosofie un gânditor atât de dăruit şi atât de calificat. El ar putea,
cu o logică riguroasă şi precisă, să urmărească nişte semiadevăruri până la consecinţele lor şi la
aplicaţiile lor practice, la o scară atât de amplă şi totodată atât de amănunţită cum nu a mai fost
realizată anterior,şi aceasta este emblema sub care posteritatea şi-l va reaminti probabil pe Bentham.
Ne exprimăm convingerea sinceră şi bine chibzuită că e greu să găsim ceva pozitiv în filosofia lui
Bentham care să nu fie adevărat,că atunci când concluziile sale practice sunt eronate, ceea ce în opinia
noastră se întâmplă adesea, aceasta se datorează nu faptului că argumentele pe care le propune nu ar
fi raţionale şi valide în sine, ci faptului că un anume principiu mai important pe care el nu-l sesizează
elimină acele argumente şi răstoarnă balanţa. Partea rea a scrierilor sale o reprezintă negarea hotărâtă
a tot ceea ce el nu înţelege, a tuturor adevărurilor diferite de acelea pe care el însuşi le recunoaşte.
Doar prin această latură a exercitat el o influenţă rea asupra epocii sale,prin aceasta a reuşit el nu să
creeze o şcoală de negatori, aşa ceva fiind o prejudecată de ignorant, ci să se pună pe sine în fruntea
unei şcoli care exista deja, chiar dacă nu găsise încă un mare om care să-i garanteze statutul filosofic,el
a aruncat vălul intelectului peste tendinţa naturală a oamenilor din toate epocile de a nega sau
discredita toate trăirile şi stările mintale de care ei nu aveau cunoştinţă.
Adevărurile care nu aparţin lui Bentham, acelea de care filosofia sa nu ţine seama, sunt multe şi
importante,dar nerecunoaşterea lor de către el nu le face să nu existe,ele sunt în continuare aici şi e o
sarcină relativ uşoară ce ne revine, aceea de a armoniza aceste adevăruri cu al său. A respinge
jumătatea sa de adevăr deoarece a ignorat cealaltă jumătate ar însemna să cădem chiar în eroarea sa,
fără a mai avea însă şi scuza sa. Din partea noastră, avem o totală înţelegere pentru oamenii cu un
singur ochi, dacă ochiul lor este pătrunzător,dacă văd mai mult, probabil că nu văd la fel de bine, nici
nu urmăresc cu atâta pasiune cursul cercetării. Aproape toate filoanele bogate ale speculaţiei originale
şi surprinzătoare au fost descoperite de semigânditori (half-thinkers) sistematici,cu toate că, dacă
aceste noi idei le elimină pe cele vechi sau li se adaugă în mod inofensiv, aceasta depinde de faptul
dacă aceşti semigânditori sunt sau nu sunt urmaţi pe aceleaşi piste de gânditorii compleţi. Câmpul
naturii umane şi al vieţii omeneşti nu e niciodată prea mult arat sau în prea multe direcţii,până când
fiecare bulgăre nu e răsturnat, munca e imperfectă,nici un adevăr întreg nu e posibil decât prin
combinarea punctelor de vedere ale tuturor adevărurilor parţiale şi deci prin exploatarea completă a
ceea ce poate face prin sine fiecare adevăr parţial.
Nu există mijloc mai bun de a arata ce ar putea să facă adevărurile parţiale ale lui Bentham decât
trecerea în revistă a filosofiei sale,o asemenea trecere în revistă, deşi inevitabil prea scurtă şi prea
generală, e necesar să fie întreprinsă acum.
Prima întrebare ce trebuie pusă oricărui spirit speculativ este: care e teoria sa asupra vieţii
umane (theory of human life)? În minţile multor filosofi, orice teorie de acest fel se află într-o stare
latentă şi modelează inconştient totul după chipul şi asemănarea sa, fiind o surpriză pentru ei să o
punem în evidenţă în propriile lor scrieri aşa cum arată dacă e privită cu ochii altora. Dar Bentham şia cunoscut întotdeauna premisele şi l-a făcut şi pe cititorul său să le cunoască,nu era obiceiul lui să
lase bazele teoretice ale concluziilor sale practice în ipostaza de simple conjecturi. Puţini mari
gânditori au furnizat mijloacele necesare pentru a conferi o atât de mare certitudine concepţiei exacte
pe care şi-au format-o despre om şi despre viaţa umană.
Omul este conceput de Bentham ca fiind susceptibil de plăceri şi de dureri şi ca fiind guvernat,
în întreaga sa conduită, în parte de diversele modificări ale interesului propriu şi de acele pasiuni
(passions) care sunt de obicei clasificate ca egoiste şi în parte de simpatii sau de ocazionale antipatii
faţă de alte fiinţe. Şi aici concepţia lui Bentham cu privire la natura umană ia sfârşit. El nu exclude
religia: speranţa în recompensele şi pedepsele divine e inclusă la rubrica „intereselor în raport cu sine“
(self-regarding interests), iar trăirea evlavioasă, la rubrica simpatiei faţă de Dumnezeu. Dar
ansamblul principiilor care ne împing la acţiune sau ne reţin de la înfăptuirea ei, fie că ţin de această
lume, fie de o alta, pe care el o recunoaşte, sunt cele privind ori dragostea de sine (self-love), ori
dragostea sau ura pentru alte fiinţe capabile de simţire (sentient beings). Şi ca să nu subziste nici o
îndoială relativ la ceea ce a gândit el în această privinţă, nu ne-a lăsat în voia rezultatelor generale ale
scrierilor sale, ci a elaborat A Table of the Springs of Action, o enumerare şi o clasificare explicite ale 
motivelor omeneşti, cu diferitele lor denumiri laudative, depreciative şi neutre. Acest tabel, regăsibil
în partea I a operelor sale complete, îl recomandăm noi spre studiu acelora care vor să-i înţeleagă
filosofia.
Omul nu a fost niciodată recunoscut de către el ca o fiinţă capabilă să urmărească perfecţiunea
spirituală ca scop, să dorească de dragul ei însăşi conformitatea propriului său caracter cu standardul
său de excelenţă, fără să spere la un alt bine sau să-i fie frică de un alt rău decât acela originat în
propria sa conştiinţă (his own inward consciousness). Chiar şi în forma mai limitată a Conştiinţei
(Conscience), acest fapt măreţ al naturii umane îi scapă. Nimic nu e mai curios decât absenţa
recunoaşterii, în toate scrierile sale, a existenţei conştiinţei (conscience) ca un lucru distinct de
filantropie, de afecţiunea faţă de Dumnezeu sau faţă de om şi de interesul propriu în această lume sau
în cea viitoare. E prezentă la el o abţinere studiată de la a folosi orice expresii care, în gurile altora,
semnifică recunoaşterea unui asemenea fapt. Dacă găsim cuvintele „conştiinţă“, „principiu“,
„rectitudine morală“, „datorie morală“ în a sa Table of the Springs of Action, ele sunt printre
sinonimele lui „dragoste de reputaţie“, cu precizarea, valabilă pentru primele două, că ele sunt de
asemenea uneori sinonime cu motivul religios sau motivul simpatiei. El pare să nu fie conştient de
sentimentul (feeling) propriu-zis al aprobării sau dezaprobării morale, îndreptat fie către noi înşine,
fie către alţii,şi nici cuvântul respect de sine (self-respect), nici ideea la care e potrivit acest cuvânt, nu
apar măcar o dată, după cât ne amintim, în ansamblul scrierilor sale.
El ignoră nu doar partea morală a naturii umane în sensul strict al termenului , dorinţa de
perfecţiune sau trăirile unei conştiinţe aprobatoare sau acuzatoare,el nu recunoaşte decât vag, ca fapt
al naturii umane, urmărirea oricărui alt scop ideal de dragul lui însuşi. Simţul onoarei şi al demnităţii
personale , acea trăire a exaltării personale şi a umilinţei care acţionează indepen-dent de opinia altor
oameni sau chiar în ciuda acesteia,dragostea de frumos, pasiunea artistului,dragostea de ordine, de
congru-enţă, de consistenţă în toate lucrurile şi de conformitate cu scopul lor,dragostea de putere, nu
în forma limitată a puterii asupra altor fiinţe umane, ci a puterii abstracte, puterea de a ne pune în
practică actele de voinţă,dragostea de acţiune, setea de mişcare şi de activitate, un principiu care cu
greu se poate spune că are o influenţă mai mică în viaţa omenească decât opusul său, dragostea de
linişte , ei bine, nici unul dintre aceşti puternici constituenţi ai naturii umane nu sunt consideraţi
demni de a avea un loc printre „izvoarele acţiunii“ şi, cu toate că despre nici unul dintre aceştia nu se
poate spune că nu apar ici şi colo în scrierile lui Bentham, nici o concluzie nu e întemeiată pe
recunoaşterea lor. Omul, cea mai complexă fiinţă, este una foarte simplă în ochii săi. Chiar şi în ce
priveşte simpatia, recunoaşterea sa nu se extinde la formele mai complexe ale acestei trăiri , plăcerea
de a iubi (the love of loving), nevoia de simpatie ca sprijin sau nevoia unora de a avea un obiect pe
care să-l admire şi să-l respecte. Dacă el s-a gândit vreodată la vreunele dintre trăirile mai profunde
ale naturii umane, nu a făcut-o decât privindu-le ca idiosincrasii ale gustului, cu care nici moralistul şi
nici legislatorul nu au a face decât în măsura în care trebuie să interzică acele acţiuni dăunătoare la
care ele ar putea să ne conducă din întâmplare. A spune că unui om trebuie să-i placă un lucru sau că
trebuie să-i displacă un altul i se părea un act de despotism atât din partea unui moralist, cât şi a unui
conducător politic.
Ar fi cât se poate de nedrept faţă de Bentham să presupunem (aşa cum sunt în stare adversarii
săi înflăcăraţi şi înguşti la minte) că această imagine a naturii umane a fost copiată după chipul său şi
că toate acele elemente constitutive ale umanităţii pe care el le-a exclus din tabloul său al motivelor
erau absente din chiar sufletul său. Cauza originară a tuturor speculaţiilor sale a fost, după cum am
văzut, forţa neobişnuită a trăirilor sale virtuoase timpurii, ca şi un nobil simţ al moralităţii, mai ales al
dreptăţii, care le orientează şi le impregnează în întregime. Dar, fiind obişnuit de timpuriu să aibă în
minte fericirea omenirii (sau, mai degrabă, a întregii lumi capabile de simţire) ca singurul lucru
dezirabil în sine sau care face orice altceva dezirabil, el a confundat toate trăirile dezintersate care-l
stăpâneau cu dorinţa fericirii generale, tot aşa cum unii scriitori religioşi, care iubeau virtutea pentru
ea însăşi cu toată forţa de care e capabil omul, confundau de obicei dragostea lor de virtute cu frica lor
de infern. Ar fi fost nevoie de o mai mare subtilitate decât aceea pe care o avea Bentham pentru a
distinge unele de altele anumite trăiri care, din cauza unei îndelungate obişnuinţe, au acţionat
dintotdeauna în aceeaşi direcţie,iar lipsa sa de imaginaţie l-a împiedicat să citească asemenea
distincţii în sufletele celorlalţi, atunci când erau îndeajuns de lizibile.
În consecinţă, el nu a fost urmat pe calea acestei uriaşe omisiuni de nici unul dintre acei oameni
competenţi care, datorită obligaţiilor intelectuale pe care le aveau faţă de el, au fost priviţi ca discipoli
ai săi. Ei ar fi putut să-l urmeze în doctrina sa a utilităţii şi în efortul său de a respinge simţul moral ca
test al corectitudinii şi incorectitudinii, dar, respingându-l pe acesta ca test, ei l-au recunoscut,
împreună cu Hartley, ca fapt al naturii umane, s-au străduit să-l explice, să-i găsească legile,pe drept
cuvânt, nu li se poate reproşa că au nesocotit această parte a naturii noastre, nici că au fost înclinaţi să
o marginalizeze în speculaţiile lor. Dacă influenţa acestei erori cardinale s-a extins parţial la câţiva 
dintre ei, acest lucru s-a întâmplat indirect, prin influenţa altor părţi ale doctrinei lui Bentham asupra
minţii lor.
Simpatiei, singurul motiv dezintersat recunoscut de Bentham, el i-a simţit inadecvarea ca garant
al acţiunii virtuoase, cu excepţia câtorva cazuri limitate. El ştia prea bine că afectele personale pot
produce daune unor terţi şi pretindea să fie ţinute sub control tot atât de mult ca orice altă trăire, iar
filantropia generală, considerată ca un motiv ce influenţează omenirea în general, el o considera ca
aflându-se la adevărata sa valoare atunci când e separată de sentimentul (feeling) datoriei , care este
cel mai slab şi mai instabil dintre toate trăirile. Doar interesul personal a mai rămas ca motiv care să
influenţeze oamenii şi prin care ei ar putea fi conduşi către binele lor. Prin urmare, concepţia lui
Bentham despre lume este aceea a unei colecţii de persoane care-şi urmăresc fiecare interesul sau
plăcerea personală şi care pot fi împiedicate să se ciocnească unele cu altele mai mult decât e inevitabil
cu ajutorul speranţelor şi temerilor derivate din trei surse , legea, religia şi opinia publică. Acestor trei
puteri, considerate a constrânge conduita umană, le-a dat el numele de sancţiuni: sancţiunea politică,
operând cu ajutorul recompenselor şi pedepselor legii,sancţiunea religioasă, operând cu ajutorul
recompenselor şi pedepselor provenite de la Conducătorul Universului,şi cea populară, pe care o mai
numeşte şi sancţiune morală, operând cu ajutorul plăcerilor şi al durerilor izvorâte din atitudinea
favorabilă sau defavorabilă a semenilor noştri.
Aceasta este teoria lui Bentham despre lume. Şi acum, fără să-i facem apologia şi fără să-l
cenzurăm, vom urmări să cercetăm printr-o evaluare calmă cât de departe ne poate duce această
viziune asupra naturii umane şi vieţii , cât de multe va putea ea realiza în domeniul moralei şi cât în
domeniul filosofiei politice şi sociale,ce va face ea pentru individ şi ce va face pentru societate. Ea nu
va face nimic pentru conduita individului în afara prescrierii unora dintre cele mai evidente dictate ale
prudeţei lumeşti şi ale unei onestităţi şi bunăvoinţe pur exterioare. Nu e nevoie să mai discutăm
despre deficienţele unui sistem etic ce nu pretinde să ajute indivizii la formarea propriului lor
caracter, ce nu recunoaşte ca făcând parte din natura umană o asemenea vrere (wish), şi am putea
spune că nici măcar o asemenea putere (power), cum e aceea de autocultivare (self-culture),iar dacă o
recunoaşte, aceasta oferă prea puţin sprijin acelei mari datorii, deoarece neglijează existenţa a
aproape jumătate din numărul total de trăiri mintale de care sunt capabile fiinţele umane, inclusiv pe
acelea care au ca obiect stări ale propriilor minţi.
Moralitatea constă din două părţi. Una dintre acestea e autoeducaţia (self-education), formarea,
de către fiinţa umană însăşi, a afectelor şi a voinţei ei. Acest sector lipseşte din sistemul lui Bentham.
Cealaltă parte, la fel de importantă, anume cea privitoare la reglementarea acţiunilor exterioare,
trebuie să fie întru totul nesigură şi imperfectă dacă nu e legată de prima,căci cum am putea noi
judeca în ce fel va afecta majoritatea acţiunilor noastre interesele lumeşti, ale noastre sau ale altora,
dacă nu luăm în considerare ca parte a problemei influenţa acestora asupra reglementării afectelor şi
dorinţelor noastre sau ale altora? Un moralist bazat pe principiile lui Bentham poate ajunge numai
până la o concluzie de tipul că nu trebuie să ucidă, nici să dea foc sau să fure,dar cum va fi el capabil să
reglementeze nuanţele mai fine ale comportamentului uman sau să înfăţişeze superioara moralitate a
acelor fapte ale vieţii umane care tind să influenţeze profunzimile caracterului, independent de orice
influenţă asupra circumstanţelor lumeşti , cum ar fi, de pildă, relaţiile sexuale sau acelea familiale în
general sau orice alte legături sociale şi simpatetice de o natură mai intimă? Caracterul moral (the
moralities) al acestor chestiuni depinde esenţialmente de considerente pe care Bentham nu le-a luat
în calcul niciodată,iar când s-a întâmplat să aibă dreptate, aceasta s-a întâmplat întotdeauna şi în mod
necesar pe temeiuri greşite sau insuficiente.
Din fericire pentru omenire, interesul lui Bentham s-a îndreptat mai mult spre jurisprudenţă
decât spre cercetări etice propriu-zise. Nimic de acest gen nu a fost publicat sub numele său în afară
de Deontology , o carte, după câte ştim, la care admiratorii lui Bentham nu fac aluzie decât pentru a
regreta profund faptul că a ajuns să vadă lumina tiparului. Nu am aşteptat de la Bentham concepţii
sistematice corecte despre etică sau o tratare justă a oricărei probleme a cărei evaluare morală
reclamă o profundă cunoaştere a sufletului omenesc,dar ne-am aşteptat totuşi ca marile probleme
morale să fie abordate, ca opiniile tradiţionale să fie supuse unei critici minuţioase,nu ne-am aşteptat
ca doar aceea petite morale să fie tratată, şi acesta cu cea mai pedantă minuţiozitate şi pe principiile
quid pro quo, ce reglementează comerţul. Cartea nu are nici măcar valoarea pe care ar avea-o o
expunere autentică a consecinţelor legitime ale unei linii de gândire eronate,căci stilul ei arată că
aceasta a fost atât de mult rescrisă, încât este imposibil să spui cât de mult sau cât de puţin aparţine
lui Bentham. Ediţia completă a operei sale, la care se lucrează acum, se spune că nu va include
scrierile religioase ale lui Bentham,acestea, deşi considerăm că în majoritatea lor au o extrem de mică
valoare, sunt totuşi ale lui şi lumea are dreptul să cunoască lumina pe care ele o aruncă asupra
constituţiei spiritului său. Dar a omite Deontology ar fi un act de discreţie editorială pe care îl găsim
întru totul justificat.
Dacă teoria vieţii a lui Bentham poate să facă atât de puţin pentru individ, ce ar putea ea face
pentru societate?
Ea va permite unei societăţi care a atins un anumit nivel de dezvoltare spirituală, şi a cărei
menţinere la acest nivel este asigurată, să prescrie regulile prin care îşi poate proteja interesele
materiale. Ea nu va face nimic pentru interesele spirituale ale societăţii (cu excepţia acelor situaţii în
care este folosită ca instrument în mâinile unei doctrine mai înalte),şi nici măcar pentru a asigura
interesele materiale ea nu e suficientă de una singură. Acela care singur permite oricărui interes
material să existe şi singur face ca orice mulţime de fiinţe umane să existe ca societate este caracterul
naţional,acesta face ca o naţiune să reuşească în tot ce-şi propune, iar o alta să eşueze,ca o naţiune să
înţeleagă şi să aspire la lucruri elevate, iar cealaltă să se târască la nivelul celor decăzute,ca măreţia
unei naţiuni să dureze, iar alta să fie condamnată la timpurie şi iute decădere. Adevăratul învăţător
capabil să ne spună care sunt aranjamentele sociale potrivite pentru Anglia, Franţa sau America este
acela care ne poate indica felul în care poate fi perfecţionat caracterul englez, francez sau american şi
cum acest caracter a fost făcut ceea ce este. O filosofie a legilor şi a instituţiilor care nu este
fundamentată pe o filosofie a caracterului naţional e o absurditate. Dar ce valoare ar putea avea opinia
lui Bentham despre caracterul naţional? Cum ar fi putut el, a cărui minte conţinea atât de puţine şi
atât de sărace tipuri de caractere individuale, să se ridice la această înaltă generalizare? Tot ceea ce a
putut să facă el a fost să indice mijloacele prin care, în orice stadiu al spiritului naţional ne-am afla,
interesele materiale ale societăţii pot fi protejate, neasumându-şi sarcina să răspundă la întrebarea,
lăsată altora, acă folosirea acestor mijloace ar avea influenţe dăunătoare asupra caracterului naţional.
Am ajuns deci la un fel de evaluare a ce poate face o filosofie cum e aceea a lui Bentham. Ea ne
poate învăţa mijloacele prin care să organizăm şi să reglementăm doar partea de afacere (business
part) a aranjamentelor sociale. Filosofia sa se rezumă la tot ceea ce poate fi înţeles sau făcut fără
referire la influenţele morale,acolo unde aceste influenţe cer să fie luate în seamă, ea dă greş. El a
făcut greşeala să considere că partea de afacere a treburilor umane epuizează totul, măcar tot ceea ce
face obiectul preocupării legiuitorului şi moralistului. Nu se poate spune că el ar fi neglijat influenţele
morale atunci când le percepea,dar lipsa sa de imaginaţie, puţina sa experienţă în ceea ce priveşte
trăirile omeneşti, ca şi ignorarea filiaţiilor şi conexiunilor trăirilor unele cu altele, au făcut ca această
situaţie să se întâmple rar. În consecinţă, partea vizând afacerile (business part) este singura sferă a
treburilor umane în care Bentham a întreprins ceva cu succes,este domeniul în care el a introdus un
număr conside-rabil de principii practice limpezi şi comprehensive. A fost domeniul în care el a
excelat, în care a fost într-adevăr strălucitor. A îndepărtat pânzele de păianjen adunate de secole, a
dezlegat noduri pe care eforturile celor mai capabili gânditori, secol după secol, nu reuşiseră decât să
le strângă şi mai tare,se poate spune fără exagerare despre el că a fost primul care a adus lumina
raţiunii peste o parte considerabilă a acestui domeniu de activitate.
Ne întoarcem acum cu plăcere de la ceea ce Bentham nu putea să facă spre ceea ce el a făcut.
Este o sarcină ingrată aceea de a cere socoteală unui mare binefăcător al omenirii pentru faptul de a
nu fi fost şi mai mare , de a insista pe greşelile unui om care ne-a dat mai multe adevăruri noi şi a
oferit lumii mai multe lecţii practice valoroase decât a primit vreodată aceasta de la orice alt individ,
cu excepţia, poate, a câtorva momente de glorie. Partea neplăcută a întreprinderii noastre s-a
terminat. Urmează acum să arătăm măreţia acestui om, capacitatea intelectului său de a pătrunde
subiectele care i se potriveau, sarcina uriaşă care i-a stat în faţă, precum şi curajul şi determinarea de
erou cu care a reuşit să se achite de ea. Nu vom lăsa nici să se creadă că tot ce a făcut el e de mică
importanţă pentru motivul că domeniul său a fost unul limitat,omul are de ales între a merge puţin,
dar pe drumuri diferite, şi a înainta mult, dar pe un singur drum. Câmpul activităţilor lui Bentham a
fost precum spaţiul dintre două linii paralele: foarte strâmt într-o singură direcţie, dar tinzând la
infinit în cealaltă. Speculaţiile lui Bentham, după cum ştim deja, au început cu dreptul şi în acest
domeniu de activitate el a cunoscut cele mai mari triumfuri. A găsit filosofia dreptului în haos şi a
lăsat-o ca ştiinţă,a găsit practica dreptului precum grajdul lui Augias, dar a deviat cursul râului spre
ea, săpând şi împrăştiind grămadă după grămadă mizeria.
Fără a ne asocia invectivelor exagerate formulate la adresa avocaţilor, pe care însă Bentham
câteodată şi le permitea, şi fără a face un segment al societăţii răspunzător pentru greşelile tuturor,
putem spune că circumstanţele au fost acelea care au făcut pe oamenii legii englezi demni cu osebire
de reproşul lui Voltaire, care îi definea ca „păstrători ai unor vechi obiceiuri barbare“. La baza
dreptului englez stătea, şi încă mai stă, sistemul feudal. Acest sistem, ca oricare altul care a existat sub
formă de cutumă înainte de a fi stabilit sub formă de lege, era adaptat într-un anumit grad nevoilor
societăţii în care s-a dezvoltat, acelea ale unui grup de soldaţi grosolani care ţineau subjugat un popor
cucerit, împărţindu-şi între ei prada. Totuşi progresul civilizaţiei a transformat această tabără armată
de războinici barbari, aflată în mijlocul duşmanilor reduşi la sclavie, într-un popor dedicat industriei
şi comerţului, bogat şi liber. Legile potrivite primeia dintre aceste stări ale societăţii nu puteau avea 
nici un fel de relaţie cu circumstanţele celei de-a doua, care nici nu ar fi putut să se nască dacă nu s-ar
fi făcut ceva pentru a adapta aceste legi la situaţia ei.
Dar adaptarea nu a fost rezultatul reflecţiei şi planifi-cării,ea nu a apărut din vreo luare în
considerare globală a noii stări a societăţii şi a exigenţelor sale. Ceea ce s-a întâmplat s-a întâmplat
printr-o luptă seculară între vechea barbarie şi noua civilizaţie, între aristocraţia feudală a
cuceritorilor, ce se agăţa de rudimentarul sistem pe care îl instaurase, şi cei cuceriţi, care luptau
pentru emanciparea lor. Aceştia din urmă erau o putere în ascensiune, dar care nu a fost niciodată
destul de mare pentru a-şi rupe lanţurile, deşi din când în când unele verigi cedau. Astfel legea a ajuns
să fie ca şi costumul unui om matur care nu şi-a scos niciodată hainele cu care s-a îmbrăcat în prima zi
de şcoală. Fâşie după fâşie acestea s-au rupt şi, cu cât crăpătura se lărgea, fără a înlocui nimic din ceea
ce cădea de la sine, gaura era cârpită, adică erau aduse petice de legi noi de la cel mai apropiat
magazin şi aplicate acolo. Aşa se face că toate epocile din istoria Angliei şi-au dat întâlnire în legea
engleză,mai multele lor produse pot fi văzute împreună, nu amestecate, dar îngrămădite unele peste
altele, aşa cum pot fi citite erele Pământului într-o secţiune perpendiculară a suprafeţei lui , depozitele
fiecărei perioade succesive nu sunt substituite celor anterioare, ci suprapuse lor. Şi în lumea legii, nu
mai puţin decât în lumea fizică, orice zguduire sau conflict al elementelor îşi lasă urma sa sub forma
unei rupturi sau iregularităţi a straturilor,orice luptă care a sfâşiat în interior societatea este vizibilă în
situaţia dezarticulată a domeniului corespunzător al legii,ba chiar capcanele şi cursele pe care un grup
rival le-au pregătit celuilalt există încă, iar dinţii nu doar ai hienelor, ci ai vulpilor şi ai tuturor
animalelor viclene se văd imprimaţi pe straniile rămăşiţe găsite în aceste antediluviene peşteri.
În dreptul englez, ca şi în cel roman înaintea sa, adaptarea legilor barbare la avântul societăţilor
civilizate s-a făcut mai ales pe furiş. Acest lucru se făcea în general în tribunale, care nu puteau să nu
înregistreze noile nevoi ale oamenilor în procesele dintre diferite persoane pe care le dezbăteau,dar
acestea, neavând autoritatea de a face legi noi pentru asemenea nevoi noi, au fost obligate să facă
acest lucru în mod mascat şi să evite gelozia şi opoziţia unei puteri legiuitoare ignorante, dominată de
prejudecăţi şi în bună măsură brutală şi tiranică. Unele dintre cele mai necesare asemenea
îmbunătăţiri, cum ar fi aceea de a conferi forţă egală administraţiei prin tutelă (trust) şi aceea de a
pune capăt sistemului bunurilor substituite (entails), au fost înfăptuite în opoziţie deschisă cu voinţa
declarată a Parlamentului, a cărui lipsă de tact, nepotrivită cu abilitatea judecătorilor, nu a reuşit,
după încercări repetate, să producă vreo lege căreia judecătorii să nu-i găsească un punct slab care s-o
facă inoperantă. Întreaga istorie a dezbaterii despre administraţia prin tutelă poate fi încă citită în
termenii unui act de cesiune, cum poate fi citită şi dezbaterea despre substituţii până la abolirea
amenzii şi a despăgubirilor printr-un act al actualului Procuror General,dar clientul plătea cu drag
pentru cabinetul de curiozităţi istorice pe care era obligat să le cumpere de fiecare dată când făcea
vreun aranjament cu privire la proprietatea sa. Rezultatul acestui mod de a îmbunătăţi instituţiile
sociale a fost că ori de câte ori ceva nou era făcut, trebuia să fie făcut în concordanţă cu vechile forme
şi nume,iar legile au fost îmbunătăţite cam cu acelaşi efect cu care, în perfecţionarea agriculturii,
plugul ar fi putut fi introdus doar făcându-l să semene cu o spadă,sau ca şi când, deoarece din practica
primitivă a legării plugului de coada calului s-a inventat hamul, coada ar fi rămas totuşi legată de plug
numai de dragul formei.
Când conflictele s-au terminat şi masele eterogene s-au liniştit sub forma a ceva ce semăna unei
stări stabile, iar acea stare a devenit una profitabilă şi, de aceea, una foarte plăcută avocaţilor, aceştia,
urmând tendinţa naturală a minţii omeneşti, au început să teoretizeze asupra ei şi, împinşi de
necesitate, au trebuit s-o asimileze şi să-i dea o formă sistematică. Tocmai dintr-un asemenea lucru
încropit din zdrenţe şi din petice, în care singura parte ce se apropia de ordine şi de sistem era partea
barbară, depăşită deja în proporţie de peste jumătate, au trebuit să-şi construiască avocaţii englezi,
prin inducţie şi abstractizare, propria lor filosofie a dreptului, fără habitudinile logice şi cultura
intelectuală generală pe care avocaţii Imperiului Roman le-au folosit pentru a îndeplini o sarcină
similară. Bentham a găsit filosofia dreptului în forma în care au adus-o avocaţii englezi practicanţi: o
harababură în care cuvinte precum real property şi personal property, law şi equity, felony,
praemunire, misprision şi misdemeanour, care sunt cuvinte fără nici un sens dacă sunt detaşate de
istoria instituţiilor engleze , fiind simple urme ale mareei menite să marcheze linia pe care marea şi
ţărmul, în luptele lor seculare, au convenit-o drept hotar al lor , ei bine, aceste cuvinte erau
considerate, toate, ca marcând distincţii inerente naturii lucrurilor, în care orice absurditate, orice
abuz profitabil, avea un temei al lui , temei care numai din când în când se pretindea a fi derivat din
oportunitate, cel mai adesea fiind un temei tehnic, unul doar de formă, derivat din vechiul sistem
barbar. În timp ce teoria dreptului se afla în această stare, pentru a descrie ce era practica acestuia am
avea nevoie de pana unui Swift sau chiar de a lui Bentham însuşi. Întregul proces al urmăririi
judiciare nu părea să fie decât o suită de viclenii în profitul avocaţilor, în care reclamantul era privit ca 
pradă,iar dacă săracii nu erau victimele neajutorate ale unor Sir Giles Overreach, care avea de unde să
plătească preţul, ei puteau mulţumi pentru aceasta opiniei şi obiceiurilor, dar nu legii.
Unii şi-ar putea închipui că Bentham a făcut un lucru uşor atunci când a numit absurde toate
aceste lucruri şi a dovedit că ele sunt aşa. Dar el a început această luptă încă de tânăr şi a îmbătrânit
înainte de-a avea pe cineva care să-l urmeze. Istoria va refuza într-o zi să mai dea credit forţei
superstiţiei care, până foarte recent, a protejat acest dăunător haos în faţa cercetării şi îndoielii, a
considerat în mod fals fermecătoarele prezentări ale lui Blackstone drept o justă evaluare a dreptului
englez şi a proclamat ruşinea faţă de raţiunea umană ca fiind chiar perfec-ţiunea ei. Cinste lui
Bentham, pentru a fi dat acestei superstiţii lovitura mortală , el fiind un Hercule pentru această hidră,
un Sf. Gheorghe pentru acest dragon respingător! Onoarea este în întregime a lui, căci numai calităţile
sale deosebite puteau să facă aceasta. Au fost binevenite perseverenţa sa neobosită, ferma lui
încredere în sine, care nu avea nevoie de sprijinul opiniile altora, orientarea pregnant practică a
spiritului său, deprinderile sale sintetice , şi, peste toate, metoda sa specială. Metafizicienii, înzestraţi
cu generalităţi vagi, şi-au încercat adesea puterile în legătură cu acest subiect şi nu l-au lăsat mult mai
avansat decât îl găsiseră. Dreptul e o chestiune de afaceri (business): ceea ce contează în el sunt
mijloacele şi scopurile, nu abstracţiile,vaguităţii nu i se poate răspunde cu vaguitate, ci cu claritate şi
precizie,detaliile nu solicită generalităţi, ci detalii. Nici nu se poate progresa în acest domeniu doar
arătând că lucrurile aşa cum există sunt rele,e de asemenea necesar să se arate cum se pot ele
îmbunătăţi. Nici un mare om despre care am citit nu putea fi mai calificat decât Bentham să facă acest
lucru. El a făcut-o odată pentru totdeauna.
Nu putem intra acum în amănuntele operei lui Bentham,un rezumat acceptabil al acesteia ar
necesita mai multe sute de pagini. Vom rezuma aprecierile noastre după cum urmează. În primul
rând, el a exclus misticismul din filosofia dreptului şi a dat exemplul plasării legilor într-o lumină
practică, în calitate de mijloace pentru atingerea anumitor scopuri clare şi precise. În al doilea rând, el
a clarificat confuzia şi vaguitatea ce erau ataşate ideii de lege în general, ideii de corp de legi şi altor
variate idei generale presupuse de acestea. În al treilea rând, a demonstrat necesitatea şi posibilitatea
practică a codificării sau conversiei tuturor legilor într-un cod scris şi aranjat sistematic,nu unul
precum Codul Napoleonian, un cod fără nici o definiţie, ce solicită o referire constantă la un precedent
pentru a preciza înţelesul termenilor săi tehnici, ci unul conţinând în el însuşi tot ceea ce este necesar
pentru interpretarea sa, ca şi prevederi care să asigure posibilitatea permanentă de a fi amendat şi
îmbunătăţit. El a arătat din ce părţi s-ar constitui un astfel de cod, relaţia acestor părţi unele cu
celelalte şi, prin distincţiile şi clarificările sale, a făcut foarte mult pentru a arăta care s-ar cuveni să fie
sau ar putea să fie nomenclatura şi ordinea internă a acestui cod. Ceea ce a lăsat el neterminat a lăsat
astfel încât să fie relativ uşor de terminat de alţii. În al patrulea rând, a avut o perspectivă sistematică
asupra exigenţelor societăţii căreia îi era destinat codul civil şi asupra principiilor naturii umane prin
care urmau să fie testate prevederile acestuia,iar această perspectivă, defectuoasă (după cum am
arătat deja) ori de câte ori interesele spirituale pretind să fie luate în calcul, este excelentă pentru acea
parte importantă a legilor oricărei ţări care sunt concepute pentru protejarea intereselor materiale. În
al cincilea rând (fără a mai spune nimic despre tema pedepsei, cu privire la care s-a vorbit
considerabil mai înainte), el a găsit filosofia procedurilor judiciare, inclusiv pe cea a instituţiilor şi a
probelor (evidence), într-o stare mai jalnică decât orice altă parte a filosofiei dreptului, ducând-o
dintr-o dată până aproape de perfecţiune. A lăsat-o cu fiecare dintre principiile ei bine stabilite, puţine
rămânând să mai fie făcute chiar şi în sugerarea aranjamentelor practice.
Aceste afirmaţii în favoarea lui Bentham pot fi lăsate, fără teamă de rezultat, în mâinile celor ce
sunt competenţi să le judece. Există şi azi oameni, aflaţi în cele mai înalte poziţii ale ierarhiei justiţiei,
care nu vor găsi extravagante cuvintele de laudă adresate lui. Unul după altul, principiile propuse de el
îşi fac tot mai mult loc, insinuându-se în spiritele cele mai opace la influenţa lui, alungând nonsensul
şi prejudecata dintr-un colţ într-altul. Reforma legilor oricărei ţări în conformitate cu principiile sale
poate fi numai graduală şi poate dura mult până să se finalizeze cu totul,dar lucrarea este în curs şi
atât parlamentul cât şi judecătorii contribuie în fiecare an cu ceva, uneori cu ceva considerabil, la
promovarea ei.
Pare potrivit să remarcăm aici o acuzaţie ridicată uneori atât împotriva lui Bentham, cât şi
împotriva principiului codificării , anume că ar pretinde un veşmânt uniform de legi gata făcute
pentru toate timpurile şi pentru toate stadiile societăţii. Doctrina codificării, după cum spune şi
cuvântul, se referă doar la forma legilor, nu la substanţa lor,ea nu se referă la problema care ar trebui
să fie legile, ci pretinde că oricare ar fi ele, acestea trebuie aranjate sistematic şi aduse la o formă
lingvistică precisă. Un răspuns complet la această acuzaţie, în măsura în care îl priveşte pe Bentham,
este chiar unul dintre eseurile aflate în culegerea operelor lui (publicate acum pentru prima oară în
engleză): e vorba de On the Influence of Time and Place in Matters of Legislation. Se poate vedea 
acolo că variatele exigenţe ale diferitelor naţiuni în ceea ce priveşte legea i-au stat tot atât de mult în
atenţie precum orice alte nevoi care fac necesare legile , e adevărat, sub rezerva limitelor tuturor
speculaţiilor sale datorate imperfecţiunilor teoriei benthamiene despre natura umană.
Aşa cum am văzut, deoarece nu a luat în considerare caracterul naţional şi cauzele care l-au
format şi l-au menţinut, el a fost împiedicat să ia în calcul, cu excepţia unei măsuri foarte limitate,
legile unei ţări ca instrument al culturii naţionale, ca unul dintre aspectele ei cele mai importante, legi
care trebuie, bineînţeles, să difere în funcţie de gradul şi tipul de cultură atins deja, tot la fel cum
profesorul îi dă elevului său lecţii diferite în funcţie de ce progrese a făcut deja în educaţia sa. Aceleaşi
legi ar fi fost nepotrivite sălbaticilor noştri strămoşi, obişnuiţi cu independenţa primitivă, şi unui
popor de asiatici îngenunchiaţi în faţa despotis-mului militar,sclavul are nevoie să fie învăţat să se
conducă pe sine, sălbaticul, să se supună guvernării celorlalţi. Aceleaşi legi nu vor fi potrivite
englezilor, care nu au încredere în nimic ce emană din principii generale, şi francezilor, care nu au
încredere în nimic ce nu emană astfel. E nevoie de instituţii foarte diferite pentru ca un popor
esenţialmente subiectiv, cum e cel german, şi unul esenţialmente obiectiv, ca acela din nordul şi
centrul Italiei, să-şi educe la perfecţiune natura ori să se constituie într-o naţiune unită şi într-o
comunitate politică,unul e afectuos şi visător, celălalt, pasional şi cu picioarele pe pământ,unul e
încrezător şi loial, celălalt, calculat şi suspicios,unul e insuficient de practic, celălalt e exagerat de
practic,unuia-i lipseşte indivi-dualitatea, celuilalt îi lipseşte sociabilitatea,unul nu ştie să ceară destul
de la sine însuşi, celălalt nu ştie să cedeze îndeajuns altora. Bentham nu era obişnuit să privească
instituţiile în relaţie cu toate acestea. Efectele acestei scăpări sunt perceptibile, bineînţeles, peste tot în
speculaţiile sale, dar nu credem că erorile în care a fost indus de aceasta au fost substanţiale pentru
cea mai mare parte a dreptului civil şi penal,ele au fost fundamentale în domeniul legislaţiei
constituţionale.
Teoria benthamiană a guvernării a făcut mult zgomot în lume în aceşti ultimi ani,ea a dobândit
un loc atât de important printre filosofiile radicale, iar modalităţile radicale de gândire au participat
atât de mult la conturarea spiritului ei, mai mult ca oricare altele, încât mulţi oameni de valoare îşi
închipuie că nu mai există altă filosofie radicală posibilă. Lăsând asemenea oameni să-şi descopere
singuri, cum pot ei, greşelile, vom dezvolta subiectul încercând să deosebim adevărul de eroare în
această renumită teorie.
Există trei mari întrebări în arta guvernării. În primul rând: subiectul cărei autorităţi s-ar cuveni
să fie oamenii, pentru propriul lor bine? În al doilea rând: cum pot fi ei determinaţi să se supună
acelei autorităţi? Răspunsul la aceste întrebări variază indefinit, în conformitate cu gradul şi tipul de
civilizaţie şi de cultură atinse deja de un popor, precum şi cu aptitudinile sale deosebite de a se
perfecţiona. Urmează o a treia întrebare, care nu e susceptibilă de o atât de mare variaţie, anume prin
ce mijloace trebuie verificate abuzurile acestei autorităţi? Această întrebare este singura dintre cele
trei căreia Bentham i se dedică în mod serios şi îi dă singurul răspuns pe care îl admite:
responsabilitatea,responsabilitatea faţă de persoanele al căror interes, al căror interes evident şi
recognoscibil, concordă cu scopul avut în vedere , buna guvernare. Acest lucru fiind stabilit, urmează
să ne întrebăm în ce grup de persoane poate fi găsită această identitate a interesului cu buna
guvernare, altfel spus, cu interesul întregii comunităţi? Nu în alt loc, spune Bentham, decât în
majoritatea numerică,şi, adăugăm noi, nici măcar în majoritatea numerică în sine, căci niciodată
interesul unei porţiuni mai mici decât întreaga comunitate nu va coincide, în orice moment şi sub
toate aspectele, cu interesul tuturor. Dar, deoarece puterea dată tuturor printr-un guvernământ
reprezentativ este, de fapt, dată unei majorităţi, suntem obligaţi să revenim la prima dintre cele trei
întrebări, anume sub ce autoritate trebuie puşi oamenii spre binele lor înşişi? Şi dacă răspunsul la
această întrebare este că sub aceea a unei majorităţi selectate dintre ei înşişi, atunci sistemul lui
Bentham nu poate fi pus la îndoială. Odată făcută această asumpţie, Codul constituţional al acestuia
este admirabil. Acea putere extraordinară pe care o poseda el de a ajunge dintr-o dată la principii
comprehensibile şi de a le schiţa apoi în cele mai mici amănunte este pusă în joc cu o vigoare
neîntrecută în născocirea mijloacelor de a împiedica guvernanţii să scape de sub controlul majorităţii,
de a înlesni majorităţii şi a o impulsiona să îşi exercite acest control fără întrerupere şi de a-i găsi
slujbaşi dotaţi cu toate talentele dezirabile, morale şi intelectuale, gata să se supună complet voinţei ei.
Dar este această doctrină fundamentală a filosofiei politice a lui Bentham un adevăr universal?
Este oare în toate timpurile şi în toate locurile bine pentru oameni să fie sub absoluta autoritate a unei
majorităţi dintre ei? Spunem autoritate, şi nu doar autoritate politică, pentru că este o himeră să-ţi
închipui că oricine ar avea puterea absolută peste trupurile oamenilor nu şi-o va aroga şi peste minţile
lor , nu va căuta să controleze (probabil nu prin pedepse legale, ci prin persecuţiile societăţii) opiniile
şi sentimen-tele care se îndepărtează de standardul ei, nu va încerca să orienteze educaţia tinerilor
după propriul său model şi să reducă la tăcere toate cărţile, toate şcolile, toate asocierile de indivizi
făcute în vederea acţiunii sociale şi care au ca ţel să păstreze viu spiritul dezacordului cu propriul ei 
spirit. Este oare, ne întrebăm noi, condiţia firească a omului din toate timpurile şi din toate naţiile să
stea sub despotismul Opiniei Publice?
E de aşteptat ca o asemenea doctrină să-şi găsească accep-tarea la unele dintre cele mai nobile
spirite, într-o epocă de reacţie îndreptată împotriva guvernărilor aristocratice ale Europei moderne,
guvernări bazate pe sacrificarea completă (cu excepţia cazului când intervine prudenţa şi, câteodată,
sentimentul uman) a comunităţii în general pe altarul interesului propriu şi al tihnei celor puţini.
Reformatorii europeni s-au obişnuit să vadă majori-tatea numerică mereu deprimată, călcată peste tot
în picioare sau, în cel mai bun caz, ignorată de către guverne, neposedând nicăieri suficientă putere
pentru a smulge satisfacerea celor mai pozitive revendicări, pentru a-şi asigura cultivarea spirituală
sau chiar pentru a evita să fie taxată făţiş în profitul claselor conducătoare. A vedea aceste lucruri şi a
căuta să le pui capăt cu mijloacele (printre altele) conferirii unei sporite puteri politice majorităţii
reprezintă chiar Radicalismul,şi tocmai pentru că atât de mulţi oameni în epoca aceasta au simţit o
asemenea dorinţă şi au simţit că realizarea ei e un obiectiv căruia oamenii merită să-i sacrifice viaţa, o
teorie a guvernării precum cea a lui Bentham a cucerit aprobarea lor. Dar, deşi trecerea de la o formă
rea de guvernare la alta, tot rea, pare a fi soarta obişnuită a omenirii, filosofii n-ar trebui să i se facă
părtaşi, sacrificând o parte a unui adevăr important pentru o alta.
Majoritatea numerică a oricărei societăţi trebuie să fie alcătuită din persoane aflate, toate, pe
aceeaşi poziţie socială şi având, în mare, aceleaşi îndeletniciri, anume muncitorii manuali
necalificaţi,şi o spunem fără nici un fel de intenţie de a-i discredita, căci orice am spune în
dezavantajul lor am spune totodată şi despre o majoritate numerică de negustori sau de mici
proprietari agricoli. Acolo unde există o identitate de poziţie şi de îndeletnicire va exista şi o identitate
a părtinirilor, pasiunilor şi prejudecăţilor, iar a conferi oricărei mulţimi particulare de părtiniri,
pasiuni şi prejudecăţi putere absolută, fără a asigura contraponderea unor părtiniri, pasiuni şi
prejudecăţi de un fel diferit, înseamnă a lăsa fără de speranţă corectarea oricăreia dintre acele
imperfecţiuni, a face dintr-o anume natură umană îngustă şi meschină ceva universal şi perpetuu şi a
elimina orice influenţă care tinde să continue perfecţionarea naturii intelectuale şi morale a omului.
După cum ştim, trebuie să existe o putere supremă în societate,că majoritatea trebuie să fie această
putere e, pe ansamblu, corect, nu în sensul că e drept în sine, ci că este mai puţin nedrept decât orice
altă soluţionare a problemei. Dar este necesar ca instituţiile societăţii să asigure menţinerea, într-o
formă sau alta, a unei opoziţii permanente şi stabile la voinţa majorităţii, ca un corectiv al unor
concepţii părtinitoare şi ca adăpost al libertăţii de gândire şi al individualităţii caracterului. Toate
ţările care au cunoscut un progres continuu sau şi-au conservat grandoarea au reuşit aceasta fiindcă a
existat o opoziţie organizată faţă de puterea conducătoare, indiferent de ce tip a fost acea putere:
plebeii faţă de patricieni, clericii faţă de regi, liber cugetătorii faţă de clerici, regii faţă de baroni, starea
a treia (commons) faţă de rege şi de aristocraţie. Aproape toţi oamenii mari care au trăit vreodată au
făcut parte dintr-o asemenea opoziţie. Acolo unde o asemenea dispută nu are loc în mod continuu ,
acolo unde ea s-a terminat prin victoria totală a unuia dintre principiile combatante şi nici o altă
întrecere nu a luat locul celei vechi , acolo societatea fie s-a înnămolit într-o imobilitate de tip chinez,
fie a căzut în disoluţie. Un centru de rezistenţă în jurul căruia se pot aduna toate elementele morale şi
sociale pe care puterea conducătoare le priveşte cu dezaprobare şi în spatele meterezelor căruia se pot
pune la adăpost în faţa tentativelor acelei puteri de a le face să dispară, este la fel de necesar acolo
unde opinia majorităţii este suverană, ca şi acolo unde puterea conducătoare este o ierarhie sau o
aristocraţie. Acolo unde nu există un asemenea point d’appui, rasa umană va degenera inevitabil, iar
întrebarea dacă Statele Unite, spre exemplu, va deveni în timp o altă Chină (o altă naţiune foarte
pricepută la comerţ şi foarte harnică) revine pentru noi la întrebarea dacă un asemenea centru de
rezistenţă va evolua treptat sau nu.
Acestea fiind spuse, nu putem crede că Bentham a realizat cea mai utilă folosire posibilă a
deosebitelor sale capacităţi atunci când, nemulţumit de întronarea majorităţii ca suverană, prin
adoptarea sufragiului universal, fără rege sau Camera Lorzilor, el şi-a cheltuit toate rezervele de
ingeniozitate pentru a concepe mijloacele necesare strângerii încă mai mult a jugului opiniei publice
în jurul gâtului funcţionarilor publici, excluzând orice posibilitate de exercitare a celei mai
neînsemnate sau trecătoare influenţe din partea unei minorităţi sau din partea noţiunilor cu privire la
drepturi ale funcţionarilor înşişi. Bineînţeles că, atunci când o putere a fost transformată în cea mai
mare putere, s-a făcut suficient pentru ea,e nevoie în continuare să avem grijă ca această cea mai mare
putere să nu le înghită şi pe celelalte puteri. Oriunde forţele societăţii acţionează într-o singură
direcţie, există drepturi ale fiinţei umane individuale care sunt în mare pericol. Puterea majorităţii
este benefică atât timp cât este folosită defensiv, nu ofensiv , atât timp cât exercitarea sa este
temperată de respectul pentru personalitatea individului şi de stima pentru superioritatea inteligenţei
cultivate. Dacă Bentham s-ar fi angajat în identificarea acelor mijloace prin care instituţiile 
fundamental democratice ar putea să fie adaptate apărării şi întăririi acestor două sentimente, el ar fi
făcut ceva mult mai valoros şi mai demn de spiritul său cu totul deosebit.
Montesquieu, dacă ar fi avut la îndemână luminile epocii de azi, ar fi făcut acest lucru,şi e posibil
să ne fie dat să primim un cadou similar de la acest Montesquieu al timpurilor noastre, dl de
Tocqueville. Vom considera noi atunci inutile speculaţiile politice ale lui Bentham? Nici pe departe. Le
considerăm doar unilaterale. El a scos la lumină, a clarificat înlăturând o mie de confuzii şi concepţii
greşite şi a indicat cu un admirabil talent cele mai bune mijloace pentru a promova una dintre
calităţile ideale ale guvernământului perfect , identitatea de interese dintre cei cărora li s-a încredinţat
administrarea puterii (trustees) şi comunitatea care le-a încre-dinţat această putere. O asemenea
calitate nu poate fi atinsă în dimensiunea sa ideală şi ea trebuie urmărită având mereu ochiul aţintit
spre toate celelalte exigenţe,dar aceste alte exigenţe trebuie încă şi mai mult urmărite fără a pierde din
priviri această calitate,şi când se produce chiar şi cea mai mică ignorare a ei de dragul oricărui alt
scop, această sacrificare, adesea necesară, nu este niciodată neînsoţită de ceva rău. Bentham a arătat
cât de completă e această sacrificare în societăţile europene moderne, cât de exclusiv conduc aici
interesele părtinitoare şi malefice (sinister), controlate fiind doar de opinia publică , opinie care, în
ordinea actuală a lucrurilor, fiind mereu o sursă aparentă a binelui, l-a făcut pe Bentham, printr-o
firească părtinire, să-i exagereze perfecţiunea intrinsecă. Acest interes malefic al conducătorilor a fost
urmărit de Bentham în toate deghizările sale şi mai ales în acelea care îl ascund de chiar acei oameni
care sunt influenţaţi de el. Cel mai mare serviciu adus de acesta filosofiei naturii umane universale
este, poate, ilustrarea a ceea ce el numeşte „prejudecăţi venite din interes“ , tendinţa obişnuită a
omului de a face o datorie şi o virtute din urmărirea propriului interes. Este adevărat că ideea nu i-a
aparţinut nici pe departe numai lui Bentham,artificiile prin care ne convingem să nu cedăm
înclinaţiilor egoiste, când de fapt o facem, au atras atenţia tuturor moraliştilor şi au fost examinate de
scriitorii religioşi cu o acuitate superioară celei a lui Bentham, căci cunoştinţele lor despre
profunzimile şi meandrele sufletului uman erau superioare celor deţinute de el.
Dar Bentham a ilustrat interesul egoist sub forma interesului de clasă şi a moralităţii de clasă
fondate pe acesta: modalitatea în care orice grup de persoane care interacţionează din plin unele cu
altele şi au un interes comun este în stare să facă din acel interes comun standardul virtuţii, iar trăirile
sociale al membrilor clasei sunt transfomate într-o jucărie în mâinile trăirilor lor egoiste,de unde
rezultă unirea, atât de des exemplifi-cată în istorie, dintre cea mai eroică imparţialitate personală şi
cel mai odios egoism de clasă. Aceasta a fost una dintre ideile conducătoare ale lui Bentham şi aproape
singura prin care el a contribuit la elucidarea istoriei care, cu excepţia acestei contri-buţii, i-a rămas în
întregime necunoscută. Această idee i-a fost dată de Helvétius, a cărui carte De l’esprit este un
comentariu durabil şi profund al ei,şi împreună cu cealaltă mare idee a lui Helvétius , influenţa
circumstanţelor asupra caracterului , ea va face ca numele său să dăinuiască alături de cel al lui
Rousseau, pe când majoritatea celorlalţi metafizicieni francezi ai secolului al optsprezecelea vor exista
ca atare doar în istoria literară.
În scurta prezentare pe care am putut-o oferi filosofiei lui Bentham, cititorul ar putea fi surprins
că am spus atât de puţin despre principiul ei prim, cu care numele său e identificat mai mult decât cu
orice altceva: „principiul utilităţii“ sau, după cum a fost numit mai apoi, „principiul celei mai mari
fericiri“26. Este un subiect despre care s-ar putea spune multe dacă spaţiul ne-ar permite acest lucru
sau dacă aşa ceva ar fi cu adevărat necesar pentru o justă evaluare a lui Bentham. Vom fi întru totul
pregătiţi să spunem ceea ce credem despre acest subiect cu o ocazie mai potrivită discutării metafizicii
moralităţii sau cu una în care ar putea fi date toate lămuririle necesare spre a face inteligibilă o opinie
despre un subiect atât de abstract. Acum vom spune doar că, sub rezerva unor explicaţii suplimentare,
în timp ce suntem întru totul de acord cu Bentham în ceea ce priveşte principiul său, nu ne alăturăm
lui atunci când susţine că gândirea corectă a tuturor detaliilor moralei depinde de asertarea sa
expresă. Noi gândim utilitatea sau fericirea ca un scop mult prea complex şi nedefinit pentru a fi
căutat altfel decât prin intermediul unei varietăţi de scopuri secundare, în privinţa cărora poate exista,
şi de obicei există, un acord între persoane care diferă între ele în privinţa standardului lor ultim,
scopuri în legătură cu care predomină de fapt, printre persoanele capabile să gândească, o mult mai
mare unanimitate decât am putea crede luându-ne după divergenţele lor radicale cu privire la marile
probleme ale metafizicii morale. Cum oamenii se apropie între ei mult mai mult prin natura lor decât
prin opiniile pe care le au despre natura lor, ei pot fi puşi mult mai uşor de acord în ceea ce priveşte
principiile lor intermediare, vera illa et media axiomata, cum le spune Bacon, decât în ceea ce
priveşte principiile lor prime,iar încercarea de a pune în evidenţă diversele aspecte ale acţiunilor (the
bearings of actions) prin raportare la scopul ultim mai degrabă decât prin raportare la scopurile
intermediare, estimând deci valoarea acţiunilor prin referire directă la fericirea umană, se termină de
obicei prin acordarea unei importanţe maxime nu acelor efecte care sunt într-adevăr cele mai mari, ci
acelora care pot fi cel mai uşor indicate şi identificate în mod individual. Cei care adoptă utilitatea ca 
standard pot rareori să-l aplice cu adevărat fără ajutorul principiilor secundare,cei care o resping nu
fac în general mai mult decât să ridice aceste principii secundare la rang de principii prime.
Atunci când două sau mai multe principii secundare intră în conflict, devine necesar apelul
direct la un principiu prim,şi atunci începe însemnătatea practică a controversei utilitariste, care este,
altfel, mai degrabă o chestiune de aranjare şi de subordonare logică decât una de practică, o chestiune
importantă în principal din punctul de vedere pur ştiinţific al asigurării unităţii sistematice şi
coerenţei filosofiei etice. E foarte probabil oricum ca principiului utilităţii să-i datorăm tot ceea ce a
făcut Bentham,e nu mai puţin probabil să fi fost pentru el o necesitate găsirea unui principiu prim pe
care să-l poată admite ca evident de la sine (self-evident) şi de care să poată lega toate celelalte
doctrine ale sale în calitate de consecinţe logice,în fine, e probabil ca unitatea sistematică să fi fost
pentru el o condiţie indispensabilă pentru a se putea încrede în propiul său intelect. Şi mai este ceva
ce trebuie remarcat: indiferent dacă fericirea este sau nu scopul la care moralitatea ar trebui raportată,
faptul că ea ar trebui raportată la un scop de un fel sau altul, şi nu lăsată în stăpânirea trăirii vagi sau
convingerii interne inexplicabile, faptul că ea ar trebui făcută o chestiune de raţiune şi de calcul, şi nu
doar una de sentiment, este esenţial pentru ideea de filosofie morală, este, de fapt, ceea ce face
posibile argumentul şi discuţia pe probleme morale. Că moralitatea acţiunilor depinde de consecinţele pe care ele tind să le producă, aceasta e doctrina persoa-nelor raţionale din toate şcolile,că
binele sau răul acelor consecinţe e măsurat doar prin plăcere sau durere, aceasta este toată doctrina
şcolii utilitariste şi constituie specificul ei.
În măsura în care adoptarea principiului utilităţii de către Bentham l-a făcut să-şi concentreze
atenţia asupra consecinţelor acţiunilor în calitate de considerente care le determină moralitatea, în
această măsură el s-a aflat indiscutabil pe calea cea bună, deşi, pentru a înainta pe ea fără să
greşească, era nevoie de o mai largă înţelegere a formării caracterului şi a consecinţelor acţiunilor
asupra constituţiei mintale a agentului decât poseda Bentham. Neputinţa sa de a evalua această clasă
de consecinţe, precum şi absenţa acelui grad de modestie respectuoasă pe care o datorează cei ce nu
au o experienţă competentă celor care o au, limitează mult valoarea speculaţiilor sale în probleme de
etică practică.
Lui i se poate atribui şi o altă eroare, pe care ar fi nepotrivit să o trecem cu vederea, căci nimic
nu a tins mai mult să-l plaseze în opoziţie cu trăirile obişnuite ale oamenilor şi să confere filosofiei sale
acel aer rece, mecanic şi morocănos care e asociat ideii populare de benthamism. Această eroare sau,
mai degrabă, unilateralitate îi aparţine nu ca utilitarist, ci ca moralist de profesie, împărtăşind-o cu
aproape toţi moraliştii de profesie, fie de natură religioasă, fie filosofică,e vorba de eroarea de a trata
concepţia morală asupra acţiunilor şi caracterelor, care este, fără îndoială, primul şi cel mai important
mod de a le privi, ca şi cum ar fi singurul,în realitate, el este doar unul din trei, prin toate trei
sentimentele noastre faţă de fiinţa umană putând fi, trebuind să fie şi, fără a forţa complet propria
noastră natură, neputând să nu fie influenţate substanţial. Fiecare acţiune umană are trei aspecte:
aspectul ei moral sau acela al corectitudinii şi incorectitudinii sale,aspectul său estetic sau acela al
frumuseţii sale,şi aspectul său simpatetic (sympathetic) sau acela al caracterului său atrăgător (its
loveableness). Primul se adresează raţiunii şi conştiinţei noastre, al doilea, imaginaţiei noastre, al
treilea, sentimentului de umanitate faţă de semenii noştri (our human fellow-feeling).
Conform primului, noi aprobăm sau dezaprobăm,conform celui de-al doilea, admirăm sau
dispreţuim,conform celui de-al treilea, noi iubim, compătimim sau antipatizăm (dislike). Moralitatea
unei acţiuni depinde de consecinţele sale previzibile,frumuseţea sa şi caracterul său atrăgător sau
opusele acestora depind de calităţile pentru care ea stă mărturie (it is evidence of). Astfel, o minciună
este incorectă deoarece efectul ei e acela de a înşela şi deoarece ea tinde să distrugă încrederea omului
în om,ea este de asemenea abjectă (mean) pentru că e laşă , pentru că rezultă din lipsa curajului de a
face faţă consecinţelor spunerii adevărului , sau, în cel mai bun caz, este o dovadă a lipsei acelei puteri
de a ne atinge scopurile prin mijloace directe care e considerată a aparţine în mod firesc oricărei
persoane ce nu are deficienţe fizice sau de înţelegere. Acţiunea lui Brutus de a-şi condamna fiii a fost
corectă deoarece ea a constat în aplicarea unei legi esenţiale pentru libertatea ţării sale împotriva unor
persoane a căror vină era indubitabilă,ea a fost admirabilă (admirable) deoarece a fost manifestarea
(evinced) unui grad de patriotism, curaj şi stăpânire de sine rar întâlnite,dar nu a avut nimic
atrăgător (loveable) în ea,ea nu oferă nici o bănuială cu privire la existenţa unor calităţi atrăgătoare
(loveable), nici cu privire la absenţa lor. Dacă unul dintre fii s-ar fi implicat în conspiraţie din
afecţiune pentru celălalt, acţiunea sa ar fi fost atrăgătoare, deşi nu morală şi nici admirabilă.
Nici o sofistică nu poate confunda aceste trei moduri de a privi o acţiune,dar este foarte posibil
să se adere exclusiv la unul dintre ele, pierzând din vedere restul. Sentimentalismul constă în plasarea
ultimelor două dintre cele trei deasupra primului,eroarea moraliştilor în general, şi a lui Bentham,
este de a fi renunţat complet la ultimele două. Acesta este mai ales cazul lui Bentham,el a scris şi a
simţit ca şi cum standardul moral n-ar trebui doar să fie suprem (ceea ce într-adevăr ar trebui), ci să
fie şi singurul,ca şi cum el ar trebui să fie singurul stăpân al tuturor acţiunilor noastre şi chiar al
tuturor sentimentelor noastre,ca şi cum a admira sau a plăcea, ori a dispreţui sau displăcea o persoană
pentru o acţiune care nu a făcut nici bine, nici rău sau care nu a făcut un bine sau un rău propor-ţional
cu sentimentul nutrit, ar fi o nedreptate şi o prejudecată. El a împins acest lucru atât de departe, încât
existau anumite expresii pe care nu putea să suporte să le audă pronunţate în prezenţa sa, deoarece
exprimau ceea ce el considera a fi această plăcere sau aversiune lipsită de temei. Printre aceste
expresii erau şi acelea de bun gust şi prost gust. El considera că este o dovadă de dogmatism insolent
ca o persoană să laude sau să condamne o alta într-o chestiune de gust,ca şi cum faptul că oamenilor
le plac sau le displac lucruri care sunt în sine indiferente nu ar fi plin de cele mai bogate implicaţii cu
privire la fiecare detaliu al caracterului lor, ca şi cum gusturile unei persoane nu ar trăda-o ca fiind
deşteaptă sau proastă, cultivată sau ignorantă, blândă sau brutală, sensibilă sau dură, generoasă sau
meschină, binevoitoare sau egoistă, scrupuloasă (conscientious) sau depravată.
Legate de acest subiect sunt şi opiniile neobişnuite ale lui Bentham cu privire la poezie. S-au
spus prea multe lucruri pentru care nu există nici un fundament cu privire la dispreţul său pentru
plăcerile imaginaţiei şi pentru artele frumoase. Muzica i-a fost de-a lungul întregii vieţi distracţia
favorită,pictura, sculptura şi celelalte arte adresate ochiului au fost departe de a fi dispreţuite, căci el
le recunoştea uneori ca mijloace utilizabile pentru atingerea unor scopuri sociale importante, deşi
ignoranţa sa în ceea ce priveşte izvoarele mai adânci ale caracterului uman l-a împiedicat (cum îi
împiedică pe majoritatea englezilor) să-şi dea seama cât de profund participă aceste lucruri la natura
morală a omului şi la educarea lui atât ca individ, cât şi ca rasă. Dar pentru poezie, în sensul ei cel mai
restrâns, acela care foloseşte limbajul cuvintelor, el nu a manifestat deloc bunăvoinţă.
Cuvintelor, considera el, li se perverteşte menirea proprie atunci când sunt întrebuinţate pentru
a spune altceva decât adevăruri logice precise. El spune, undeva în opera sa, că „la cantităţi egale de
plăcere, baba-oarba (push-pin) este la fel de bună ca poezia“,dar acesta este doar un mod paradoxal de
a spune ceea ce el ar fi spus nu mai puţin despre lucrurile pe care le admira şi le aprecia cel mai mult.
Îi mai este atribuit şi un alt aforism, care e mult mai caracteristic pentru viziunea sa în legătură cu
acest subiect: „întreaga poezie este o reprezentare greşită“. Poezia, credea el, constă esenţial-mente în
exagerare de dragul obţinerii efectului, în proclamarea foarte afectată a unei anumite viziuni despre
un lucru, depăşind orice limită şi restricţie. Această trăsătură de caracter ni se pare un exemplu curios
pentru ceea ce dl Carlyle numeşte şocant „desăvârşirea oamenilor limitaţi“. Iată un filosof care e fericit
în strâmtele sale hotare aşa cum nu a fost niciodată un om din aceeaşi categorie, care se flatează
singur spunându-şi că este atât de total emancipat de legea esenţială a intelectului uman precar,
conform căreia nu poţi vedea bine decât un singur lucru la un moment dat, încât el poate să se lege de
această imperfecţiune şi să pună interdicţie solemnă asupra ei. Credea oare într-adevăr Bentham că
numai în poezie propoziţiile nu pot fi cu exactitate adevărate, nu pot conţine în ele însele toate
limitările şi precizările sub care trebuie privite atunci când sunt aplicate în practică?
Am văzut cât de departe sunt propriile sale propoziţii în proză de realizarea acestei Utopii,chiar
încercarea de a ne apropia de ea ar fi incompatibilă nu numai cu poezia, ci şi cu oratoria şi cu orice tip
de scriere populară. Reproşul lui Bentham e întru-totul adevărat,orice scriere care încearcă să-i facă
pe oameni să simtă adevărurile şi să le vadă selectează un anume aspect la un moment dat, încearcă
să-l imprime în suflet, să ni-l facă familiar, să-l facă să pătrundă şi să coloreze întreaga minte a
cititorului sau ascultătorului. Şi are perfectă dreptate să facă aşa ceva dacă partea de adevăr care este
astfel impusă este chiar aceea reclamată de situaţie. Orice scriere care se adresează trăirilor are o
tendinţă naturală spre exagerare,dar Bentham ar fi trebuit să-şi amintească faptul că, în acest caz, ca
şi în multe altele, trebuie să aspirăm la foarte mult pentru a fi siguri că realizăm ceva.
Din acelaşi pricipiu al lui Bentham rezultă şi stilul său complicat şi încâlcit, care a făcut din
ultimele sale scrieri cărţi accesibile numai studenţilor, dar inabordabile cititorului obişnuit. Aceasta sa datorat aspiraţiei sale continue către o precizie irealizabilă. Aproape toate scrierile sale timpurii şi
multe dintre cele târzii sunt modele, după cum am observat deja, ale unui stil limpede, jucăuş şi
popular,o adevărată benthamiană ar putea fi compusă din pasaje care sunt demne de Addison sau
Goldsmith. Dar în ultimii ani, în studiile sale mai avansate, el a căzut pradă structurii latine şi
germane a propoziţiilor, străine geniului limbii engleze. De dragul clarităţii şi pentru uşurinţa lecturii,
el nu putea suporta să spună printr-o propoziţie, aşa cum se complac s-o facă oamenii obişnuiţi, un
pic mai mult decât adevărul fără a face corecturile necesare în propoziţia următoare.
El insista să înghesuie, sub forma unor paranteze puse în chiar mijlocul propoziţiilor, toate
remarcile lămuritoare pe care intenţiona să le facă. Şi astfel, sensul fiind atât de mult timp suspendat
şi atenţia atrasă de ideile secundare, înainte ca ideea principală să fi fost bine precizată, devenea
dificil, fără un exerciţiu prealabil adecvat, să prinzi firul gândurilor sale. Din fericire, cele mai
importante părţi ale scrierilor lui nu prezintă acest defect. Putem privi această situaţie ca pe o reductio
ad absurdum a reproşului său adresat poeziei. Încercând să scrie într-un mod care să nu fie 
susceptibil de un asemenea reproş, el nu a putut evita să devină pur şi simplu ilizibil şi, până la urmă,
nu a atins o mai mare acurateţe decât aceea care rezultă din opiniile la fel de imperfecte şi de
unilaterale ale oricărui poet sau spirit sentimentalist. Judecaţi în ce stare s-ar fi aflat literatura şi
filosofia şi ce şanse ar fi avut ele să influenţeze mulţimile dacă reproşul său ar fi fost acceptat şi ar fi
fost excluse toate stilurile de scriere ce nu treceau cu bine testul său.
Trebuie să încheiem aici această scurtă şi imperfectă privire asupra lui Bentham şi asupra
doctrinei sale, în care multe aspecte ale problemei au rămas neatinse şi nici una nu a fost abordată
cum se cuvine, dar care cel puţin provine dintr-o familiarizare intimă cu scrierile lui şi este aproape
prima încercare de evaluare imparţială a caracterului său în calitate de filosof şi a efectelor muncii sale
asupra lumii. Dincolo de toate scăderile, şi s-a văzut că nu ne-am înfrânat criticile, îi rămâne lui
Bentham un loc incontestabil printre cei mai mari binefăcători ai omenirii. Scrierile sale vor forma
mult timp o parte indispensabilă a educaţiei gânditorilor practici de cel mai înalt rang,iar ediţia
completă a acestora ar trebui să se afle în mâinile oricui ar vrea să-şi înţeleagă epoca sau să participe
benefic la viaţa ei.
Logica ştiinţelor morale
Despre logica practicii sau artei, incluzând moralitatea şi politicile
1. Moralitatea nu este o ştiinţă, ci o artă În capitolele anterioare ne-am străduit să caracterizăm
starea actuală a acelora dintre ramurile cunoaşterii numite Morale care sunt ştiinţe în singurul sens
propriu al termenului, acela de cercetări asupra cursului naturii. Se obişnuieşte, totuşi, să se includă
sub numele de Cunoaştere Morală, şi chiar (deşi impropriu) de Ştiinţă Morală, o cercetare ale cărei
rezultate nu se exprimă la modul indicativ, ci la modul imperativ sau în perifraze echivalente cu
acesta, anume ceea ce se numeşte cunoaşterea datoriilor, etică practică sau moralitate.
Acum, modul imperativ e caracteristica artei şi o deosebeşte de ştiinţă. Tot ceea ce ne vorbeşte
în termeni de reguli sau precepte, nu în aserţiuni privitoare la stările de fapt, e artă, iar etica sau
moralitatea e propriu-zis o porţiune a artei corespunzătoare ştiinţelor naturii umane şi societăţii. Prin
urmare, Metoda Eticii nu poate fi alta decât aceea a Artei sau Practicii (Practice) în general,iar sarcina
pe care ne-am propus-o în această Carte finală, o sarcină încă nefinalizată, este să caracterizăm
Metoda generală a Artei, ca distinctă de Ştiinţă.
2. Relaţiile dintre regulile artei şi teoremele ştiinţei corespunzătoare În toate ramurile treburilor
practice există cazuri în care indivizii sunt ţinuţi să-şi conformeze practicile unei reguli prestabilite, şi
există altele în care o parte a sarcinii ce le revine e să găsească sau să construiască regula prin care îşi
vor guverna conduita. De exemplu, primul e cazul unui judecător aflat sub un anume cod scris.
Judecătorului nu-i revine sarcina să deter-mine ce curs al acţiunii ar fi în mod intrinsec cel mai
recomandabil în cazul particular avut în vedere, ci numai sub ce regulă a legii cade el, ce a hotărât
legiuitorul să facem în cazurile de acest gen şi, prin urmare, ce trebuie să presupunem că a intenţionat
el pentru cazul individual aflat în discuţie. Metoda trebuie să fie aici în întregime şi exclusiv una a
raţionării deductive (ratiocination) sau silogismului, iar procesul e în mod evident ceea ce în analiza
noastră a silogismului am arătat că e orice raţionare deductivă, anume interpretarea unei formule.
Pentru ca ilustrarea noastră a cazului opus să poată fi luată din aceeaşi categorie de subiecte
precum cazul precedent, vom presupune, în contrast cu situaţia judecătorului, poziţia unui legislator.
Aşa cum judecătorul are legi pentru a se ghida, tot aşa legislatorul are reguli şi maxime ale politicilor
sale (maxims of policy),dar ar fi o eroare evidentă să presupunem că legislatorul e constrâns (is
bound) de aceste maxime în acelaşi fel în care judecătorul e constrâns de legi şi că tot ce are el de făcut
e să judece plecând de la ele spre cazul particular, aşa cum face judecătorul plecând de la legi.
Legislatorul e ţinut să ia în considerare temeiurile (reasons) sau bazele (grounds)
maximei,judecătorul nu are nimic de-a face cu temeiurile sau bazele legii, decât în măsura în care
luarea lor în considerare ar putea arunca o lumină asupra intenţiei celui ce face legea, în cazurile în
care cuvintele sale au mascat această intenţie. Pentru judecător, odată ce legea a fost ferm stabilită, ea
este definitivă,dar legislatorul, sau un alt practician care se ţine de reguli mai degrabă decât de
temeiurile lor, cum făceau tacticienii germani de modă veche care au fost înfrânţi de Napoleon sau
acel medic care a preferat ca pacientul să-i moară respectând regula decât să se facă bine încălcând-o,
este pe bună dreptate considerat un simplu pedant şi sclavul formulelor sale. Acum, temeiurile unei
maxime a unei politici (maxim of policy) sau ale oricărei alte reguli ale artei nu pot fi altele decât
teoremele ştiinţei corespunzătoare. Relaţia în care se află regulile artei cu doctrinele ştiinţei poate fi
astfel caracterizată. Arta îşi propune sieşi un scop de atins, defineşte scopul şi îl oferă ştiinţei. Ştiinţa îl
primeşte, îl consideră ca pe un fenomen sau efect care trebuie studiat şi, după ce a investigat cauzele şi
condiţiile sale, îl trimite înapoi artei împreună cu o teoremă care conţine combinarea de circumstanţe 
prin care ar putea fi el produs. Arta examinează apoi aceste combinaţii de circumstanţe şi, în măsura
în care unele dintre ele se află sau nu în puterea omului, declară scopul tangibil sau nu.
Prin urmare, singura dintre premise pe care o furnizează Arta este premisa majoră originară,
care asertează că e dezirabilă atingerea scopului dat. Apoi, Ştiinţa împrumută Artei propoziţia
(obţinută printr-o serie de inducţii sau de deducţii) că înfăptuirea anumitor acţiuni va duce la
atingerea scopului. Din aceste premise, Arta conchide că înfăptuirea acestor acţiuni e dezirabilă şi,
găsind-o în acelaşi timp realizabilă (practicable), converteşte teorema într-o regulă sau precept.
3. Care este funcţia specifică a regulilor artei?
O subliniere specială merită faptul că teorema sau adevărul speculativ nu e copt pentru a fi
transformat într-un precept până când toate, nu doar o parte, dintre operaţiile ce reveneau ştiinţei nu
au fost înfăptuite. Să presupunem că am înfăptuit operaţiile ce reveneau ştiinţei numai până la un
anumit punct: că am descoperit că o cauză particulară va produce efectul dorit, dar nu am stabilit
toate condiţiile negative care sunt necesare, adică toate circumstanţele care, dacă sunt prezente, ar
împiedica producerea lui. Dacă, aflaţi în această stare imperfectă a teoriei ştiinţifice, încercăm să
făurim o regulă a artei, noi înfăptuim această operaţie în mod prematur. Ori de câte ori s-ar manifesta
vreo cauză contrară, ignorată de teoremă, regula se va dovedi inadecvată: vom folosi mijloacele şi
scopul nu va rezulta. Nici o discuţie plecând de la sau despre regula însăşi nu ne va ajuta să depăşim
dificultatea,nu avem altceva de făcut decât să ne întoarcem înapoi şi să terminăm procesul ştiinţific
care trebuia să preceadă formarea regulii. E necesar să redeschidem investigaţia pentru a cerceta
restul condiţiilor de care depinde efectul,şi numai după ce am stabilit totalitatea acestora suntem
pregătiţi să transformăm legea completă a acestui efect într-un precept în care acele circumstanţe şi
combinaţii de circumstanţe pe care ştiinţa ni le prezintă drept condiţii sunt prescrise ca mijloace.
E adevărat că, de dragul comodităţii, e necesar ca regulile să fie formate plecând de la ceva mai
puţin decât această teorie ideal de perfectă,şi aceasta în primul rând pentru că teoria poate fi rareori
făcută ideal de perfectă,apoi, pentru că, dacă ar fi incluse toate evenimentele neprevăzute contrare, fie
ele frecvente sau rare, regulile ar fi prea greoaie pentru a fi învăţate şi reamintite de persoanele cu
capacităţi obişnuite, în împrejurările comune ale vieţii. Regulile artei nu tind să cuprindă mai multe
condiţii decât e necesar pentru a fi aplicate la cazurile obişnuite şi sunt, prin urmare, întotdeauna
imperfecte. În artele manuale, în care condiţiile cerute nu sunt numeroase, şi unde condiţiile pe care
nu le specifică regulile sunt în general fie accesibile observaţiei curente, fie repede învăţate din
practică, regulile pot fi adesea urmate în siguranţă de persoane care nu ştiu nimic altceva decât regula.
Dar în treburile complicate ale vieţii şi cu atât mai mult în acelea ale statelor şi societăţilor, nu se
poate conta pe reguli decât dacă ne referim mereu la legile ştiinţifice pe care ele sunt fundamentate
(founded). A şti care sunt evenimentele practice neprevăzute (practical contingencies) care cer o
modificare a regulii sau care sunt în totalitate excepţii de la ea înseamnă a şti ce combinaţii de
circumstanţe ar putea interfera sau ar putea contracara total consecinţele acelor legi,iar aceasta poate
fi aflat numai dacă ne raportăm la bazele teoretice ale regulii.
Prin urmare, regulile de conduită vor fi considerate numai ca provizorii de către un practician
înţelept. Fiind făcute pentru cele mai multe cazuri sau pentru cele care apar cel mai des, ele indică
maniera în care ar fi cel mai puţin periculos să acţionăm, atunci când nu avem timpul sau mijloacele
pentru a analiza circumstanţele reale ale cazului sau atunci când nu putem avea încredere în judecata
noastră în ce priveşte evaluarea acestora. Dar aceasta nu elimină deloc nevoia de a urma (atunci când
circumstanţele o permit) procesul ştiinţific presupus de făurirea unei reguli din datele cazului
particular pe care-l avem în faţă. În acelaşi timp, regula obişnuită poate servi foarte bine ca un
avertisment că un anume mod de acţiune a fost considerat de noi şi de alţii ca fiind bine adaptat
cazurilor celor mai frecvente,aşa încât, dacă ea e nepotrivită cazului particular avut în vedere, temeiul
pentru care e aşa provine probabil din vreo circumstanţă neobişnuită.
4. Arta nu poate fi deductivă
E, aşadar, cât se poate de clară eroarea acelora care ar deduce linia de conduită adecvată unor
cazuri particulare din presupuse maxime practice universale, ignorând necesitatea de a se referi
constant la principiile ştiinţei speculative pentru a se asigura că vor atinge măcar scopul specific pe
care regulile îl au în vedere. Prin urmare, cu atât mai mare trebuie să fie eroarea de a formula
asemenea principii rigide nu doar ca reguli universale pentru atingerea unui anume scop, ci ca reguli
de conduită în general, fără luarea în considerare a posibilităţii nu numai că vreo cauză schimbătoare
ar putea împiedica atingerea scopului dat cu ajutorul mijloacelor prescrise de regulă, ci şi că însuşi
succesul în atingerea scopului ar putea genera un conflict cu un alt scop, care s-ar putea întâmpla să
fie mai dezirabil. Aceasta e eroarea obişnuită a multora dintre aceia care se ocupă cu speculaţia
politică şi pe care i-am caracterizat cu numele de şcoala geometrică, mai cu seamă în Franţa, unde
raţionarea deductivă (ratiocination) pe bază de reguli ale practicii constituie principala marfă a
jurnalisticii şi oratoriei politice: o greşită înţelegere a funcţiilor deducţiei, care a contribuit în mare 
măsură la discreditarea spiritului de generalizare atât de onorabil specific gândirii franceze, dacă îl
privim din perspectiva criteriilor de evaluare ale altor ţări.
În Franţa, locurile comune ale politicii apar ca vaste şi impetuoase maxime practice, de la care,
în calitate de premise ultime, oamenii raţionează în direcţia unor aplicaţii particulare şi numesc toate
acestea a fi logic şi consecvent. De pildă, ei argumentează la nesfîrşit că ar trebui să se adopte cutare şi
cutare măsură deoarece ea e o consecinţă a principiului pe care se fundamentează forma guvernării, a
principiului legitimităţii sau a principiului suveranităţii poporului. La aşa ceva se poate răspunde că,
dacă acestea sunt realmente principii practice, e necesar ca ele să se bazeze pe fundamente
speculative,suvera-nitatea poporului (de exemplu) e necesar să fie un fundament adecvat (right) al
guvernării pentru că o guvernare astfel consti-tuită tinde să producă anumite efecte benefice. Totuşi,
în măsura în care nici o guvernare nu produce toate efectele benefice posibile, toate acestea fiind
însoţite mai mult sau mai puţin de dezavantaje, şi deoarece acestea nu pot fi de obicei contracarate cu
mijloace scoase din înseşi cauzele care le-au produs, ar fi adesea mult mai recomandabil ca un
aranjament practic să nu decurgă, în loc să decurgă, din ceea ce se numeşte principiul general al
guvernării. Sub un guvernământ al legitimităţii, preferinţa e de departe în favoarea unor instituţii de
origine populară, iar într-o democraţie, în favoarea unor aranjamente care tind să controleze elanul
voinţei populare. Atât de greşita linie de argumentare a filosofiei politice din Franţa tinde spre
concluzia practică după care noi ar trebui să depunem cele mai mari eforturi pentru a îngroşa, mai
degrabă decât pentru a îndulci, toate imperfecţiunile specifice sistemului de instituţii pe care-l
preferăm sau sub care se întâmplă să trăim.
5. Orice artă constă din adevărurile ştiinţei, aranjate într-o ordine convenabilă unui anumit uz
practic.
Bazele oricărei reguli a artei, aşadar, trebuie căutate în teoremele ştiinţei. O artă, sau un corp al
unei arte constau din reguli împreună cu acea parte a propoziţiilor speculative care sunt necesare
pentru justificarea acelor reguli. Arta completă a oricărui domeniu include selecţia unei asemenea
porţiuni a ştiinţei care e necesară pentru a arăta de ce condiţii depind efectele pe care arta urmăreşte
să le producă. Iar Arta în general constă din adevărurile ştiinţei, aranjate în ordinea cea mai
convenabilă pentru practică, iar nu în ordinea cea mai convenabilă pentru gândire. Ştiinţa îşi grupează
şi îşi aranjează adevărurile sale în aşa fel încât să ne permită să cuprindem într-o viziune unitară cât
mai mult posibil din ordinea generală a universului. Arta, cu toate că trebuie să presupună aceleaşi
legi generale, le urmează numai în privinţa acelora dintre consecinţele lor de detaliu care au dus la
formarea regulilor de conduită şi adună din cele mai îndepărtate colţuri ale câmpului ştiinţei
adevărurile referitoare la producerea variatelor şi eterogenelor condiţii necesare fiecăruia dintre
efectele pe care exigenţele vieţii practice îl cer a fi produs.
Deoarece ştiinţa urmăreşte o cauză până la variatele ei efecte, iar arta reduce un efect la
multiplele şi diversele lui cauze şi condiţii, e nevoie de o mulţime de adevăruri ştiinţifice intermediare,
derivate din cele mai înalte generalităţi ale ştiinţei şi destinate a servi drept generalia sau principii
prime ale diferitelor arte. Operaţia ştiinţifică de formulare a acestor principii intermediare e
considerată de dl Comte ca unul dintre acele rezultate ale filosofiei care sunt rezervate viitorului.
Singurul exemplu finalizat pe care îl indică el ca existând realmente şi care ar putea fi considerat ca un
tip demn de a fi imitat în chestiuni încă mai importante este teoria generală a artei geometriei
descriptive, aşa cum e aceasta concepută de dl Monge. Nu e totuşi dificil de înţeles care ar trebui să fie
în general natura acestor principii intermediare. După formarea celei mai cuprinzătoare concepţii
posibile despre scopul vizat, adică despre efectul care trebuie produs, şi după determinarea în aceeaşi
manieră cuprinzătoare a mulţimii condiţiilor de care depinde efectul, rămâne să mai facem o trecere
în revistă generală a resurselor care pot fi recomandate pentru realizarea acestei mulţimi de condiţii,şi
când rezultatul acestei treceri în revistă a fost întrupat în cele mai puţine şi cele mai cuprinzătoare
propoziţii posibile, atunci aceste propoziţii vor exprima relaţia generală dintre mijloacele disponibile
şi scop şi vor constitui teoria ştiinţifică generală a artei, din care metodele ei practice vor decurge sub
formă de corolare.
6. Teleologia sau doctrina scopurilor
Dar, cu toate că raţionamentele care leagă scopul (end) sau ţelul (purpose) oricărei arte de
mijloacele ei aparţin domeniului Ştiinţei, definirea scopului însuşi revine exclusiv Artei şi constituie
competenţa ei specifică. Orice artă are un principiu prim sau o premisă majoră generală,
neîmprumutată de la ştiinţă, anume aceea care enunţă obiectivul (object) vizat şi îl declară a fi un
obiectiv dezirabil. Arta constructorului presupune că e dezirabil să avem clădiri,arhitectura (ca una
dintre artele frumoase) presupune că e dezirabil ca aceste clădiri să fie frumoase sau impozante.
Artele igienice sau medicale presupun, una, că păstrarea sănătăţii, iar alta, că vindecarea bolilor, sunt
scopuri potrivite şi dezirabile. Acestea nu sunt propoziţii ale ştiinţei. Propoziţiile ştiinţei asertează o
chestiune de fapt: o existenţă, o coexistenţă, o succesiune sau o asemănare. Propoziţiile despre care 
abia am vorbit nu asertează că ceva este, ci poruncesc (enjoin) sau recomandă (recommend) că ceva sar cuveni să fie (should be). Ele sunt o clasă distinctă.
O propoziţie al cărei predicat e exprimat de cuvintele trebuie să (ought) sau s-ar cuveni să
(should be) este generic diferită de una care e exprimată prin este sau va fi. E adevărat că, în sensul cel
mai larg al cuvântului, chiar şi aceste propoziţii asertează ceva ca pe o chestiune de fapt. Faptul
afirmat de ele este că acea conduită care e recomandată stârneşte (excites) în mintea vorbitorului
trăirea subiectivă de aprobare. Totuşi, aceasta nu merge până la rădăcina lucrurilor, căci aprobarea
vorbitorului nu e un temei suficient pentru care şi alţi oameni s-ar cuveni să aprobe şi nu trebuie să fie
un temei conclusiv nici măcar pentru sine. Pentru ţelurile practicii, fiecăruia trebuie să i se ceară să-şi
justifice aprobarea,iar pentru aceasta e nevoie de premise generale care să determine care sunt
obiectivele potrivite pentru a fi aprobate şi care e ordinea de prioritate potrivită între acele obiective.
Aceste premise generale, împreună cu principalele concluzii care pot fi deduse din ele, formează
(sau, mai degrabă, ar putea forma) un corp doctrinar care e propriu-zis Arta Vieţii, cu cele trei
sectoare ale sale, Moralitatea, Prudenţa sau Politicile (Policy) şi Estetica , Corectul (the Right),
Oportunul (the Expedient) şi Frumosul (the Beautiful) sau Nobilul (the Noble) în conduita şi
activităţile omului. Acestei arte (care, în cea mai mare parte, rămâne să fie creată, din păcate) îi sunt
subordonate toate celelalte arte, deoarece principiile ei sunt acelea care e necesar să determine dacă
ţinta specifică (special aim) a oricărei arte particulare e valoroasă şi dezirabilă şi care e locul ei pe
scala lucrurilor dezirabile. Orice artă este astfel rezultatul combinat al legilor naturii evidenţiate de
ştiinţă şi al principiilor generale ale aşa-numitei Teleologii sau Doctrina Scopurilor, principii care,
împrumutând limbajul metafizicienilor germani, pot fi de ase-menea numite, şi nu impropriu,
principiile Raţiunii Practice. Un observator sau un gânditor ştiinţific, ca atare, nu e un sfătuitor în
problemele practicii. Treaba lui e doar să arate că anumite consecinţe decurg din anumite cauze şi că
pentru a obţine anumite scopuri, anumite mijloace sunt cele mai eficace.
Dacă scopurile însele sunt astfel încât să trebuiască să fie urmărite şi, dacă e aşa, în ce cazuri şi
în ce măsură, aceasta nu e treaba sa să decidă în calitate de făuritor de ştiinţă, iar ştiinţa singură nu-l
va face niciodată competent să ia o asemenea decizie. În ştiinţa pur fizică, tentaţia de a asuma această
sarcină subsecventă nu e foarte prezentă,dar cei ce se ocupă de natura umană şi de societate o invocă
invariabil: ei încearcă întotdeauna să spună nu numai ceea ce este, ci şi ceea ce trebuie să fie. Pentru a
fi îndreptăţiţi să facă asta, e indispensabilă o doctrină completă a Teleologiei. O teorie ştiinţifică a
acestui domeniu, considerat doar ca o parte a ordinii naturii, oricât de perfectă ar fi ea, nu poate servi
în nici o măsură ca substitut. Din acest punct de vedere, diferitele arte subordonate oferă o analogie
înşelătoare. În cazul lor, rareori apare vreo necesitate vizibilă de a justifica scopul, deoarece în general
dezirabilitatea acestuia nu e negată de nimeni,numai atunci când trebuie decisă problema priorităţii
dintre acel scop şi un altul trebuie invocate principiile generale ale Teleologiei,dar un autor din sfera
Moralei sau a Politicii are nevoie de aceste principii la fiecare pas. Prezentarea cea mai elaborată şi
mai bine sistematizată a legilor succesiunii şi coexistenţei dintre fenomenele mintale sau sociale şi a
relaţiei dintre ele în calitate de cauze şi efecte nu va fi de nici un folos Artei Vieţii sau a Societăţii dacă
scopurile la care trebuie să ţintim cu ajutorul acestei arte sunt lăsate pradă vagilor sugestii ale lui
intellectus sibi permissus sau sunt luate ca bune fără vreo analiză sau interogaţie.
7. Necesitatea unui standard ultim sau principiu prim al teleologiei
Există deci o Philosophia Prima specifică Artei, aşa cum există una care aparţine Ştiinţei. Există
nu numai principii prime ale Cunoaşterii, ci şi principii prime ale Conduitei. E necesar să existe un
anume standard prin care să determinăm caracterul bun sau rău, în sens absolut şi comparativ, al
scopurilor ori obiectelor dorinţei. Şi oricare ar fi acest standard, el nu poate fi decât unul,căci, dacă ar
exista mai multe principii ultime ale conduitei, aceeaşi conduită ar putea fi aprobată prin unul dintre
acele principii şi condamnată printr-un altul, fiind nevoie de un principiu şi mai general ca arbitru al
lor. Aşa se face că aceia care scriu pe probleme de filosofie morală au resimţit de cele mai multe ori
necesitatea nu doar să raporteze toate regulile de conduită şi toate judecăţile de laudă şi de blam la
principii, ci să le raporteze la un anumit principiu unic, la o anume regulă sau standard cu care toate
celelalte reguli de conduită trebuiau să fie consistente şi din care ele pot fi toate deduse în ultimă
instanţă. Cei ce s-au dispensat de presupunerea unui asemenea standard universal au putut face
aceasta numai presupunând că un simţ sau instinct moral, inerent constituţiei noastre, ne informează
atât ce principii de conduită suntem ţinuţi să respectăm, cât şi în ce ordine trebuie acestea
subordonate unul altuia. Teoria fundamentelor moralităţii e un subiect care nu poate fi abordat pe
larg într-o lucrare ca aceasta şi care nu ar fi de nici un folos să fie tratat superficial. Prin urmare, mă
voi mulţumi să spun că doctrina principiilor morale intuitive, chiar dacă ar fi adevărată, are în vedere
numai acea porţiune a câmpului conduitei care este numită propriu-zis morală. Pentru restul practicii
vieţii mai rămâne de căutat un principiu sau standard general,şi dacă acest principiu va fi bine ales, 
cred că se va constata că el va servi la fel de bine ca principiu ultim al Moralităţii, ca şi al Prudenţei,
Politicilor sau Gustului.
Fără a încerca să-mi justific aici opinia sau măcar să precizez genul de justificare pe care-l
admite, îmi declar doar convingerea că principiul general la care trebuie să se conformeze toate
regulile practicii şi testul prin care pot fi ele probate este acela al contribuţiei la (conduciveness to)
fericirea omenirii sau, mai degrabă, a tuturor fiinţelor capabile de simţire (sentient beings),cu alte
cuvinte, că promovarea fericirii este principiul ultim al Teleologiei. Nu vreau să afirm că promovarea
fericirii s-ar cuveni să fie ea însăşi scopul tuturor acţiunilor sau măcar al tuturor regulilor de acţiune.
Ea este justificarea şi trebuie să fie instanţa de control a tuturor scopurilor, dar nu e ea însăşi singurul
scop. Există multe acţiuni virtuoase şi chiar moduri de acţiune virtuoase (deşi cred că asemenea cazuri
sunt mai puţin frecvente decât se presupune) prin care fericirea e sacrificată în acel caz particular,
fiind produsă mai multă durere decât plăcere. Dar conduita despre care se poate aserta cu adevărat
aşa ceva nu poate avea justificare decât pentru că se poate arăta că, pe ansamblu, va exista mai multă
fericire în lume dacă se cultivă acele trăiri care fac oamenii, în unele cazuri, nepăsători la fericire.
Admit întru totul că acest lucru e adevărat: cultivarea unei ideale nobleţi a voinţei şi conduitei se
cuvine a fi pentru fiinţele umane individuale un scop căruia trebuie să-i dea prioritate, în orice situaţie
de conflict, particulara căutare a propriei fericiri sau a fericirii altora (cu excepţia cazului când acestea
sunt incluse în respectiva idee). Dar susţin că problema importantă, anume ce reprezintă această
elevare a caracterului, trebuie decisă ea însăşi prin referire la fericire ca standard. Pentru individ,
caracterul însuşi s-ar cuveni să fie un scop suprem pur şi simplu, pentru că existenţa acestei ideale
nobleţi de caracter sau a ceva apropiat ei, în orice măsură, vor merge mai departe decât orice altceva
în a face fericită viaţa umană, atât în sensul comparativ umil al plăcerii şi lipsei durerii, cât şi în
înţelesul mai înalt de a face viaţa nu ceea ce este ea acum în mod aproape universal, ceva imatur şi
insignifiant, ci aşa cum ar fi interesaţi s-o aibă fiinţele umane dotate cu facultăţi cultivate superior.
8. Concluzie
Odată cu aceste remarci trebuie să închidem această trecere în revistă sumară a aplicării logicii
generale a cercetării ştiinţifice la domeniile moral şi social ale ştiinţei. Fără a ignora extrema
generalitate a principiilor metodei pe care am expus-o (o generalitate care, sper, nu e în acest caz
sinonimă cu vaguitatea), m-am răsfăţat cu speranţa că, pentru unii dintre cei cărora le va reveni
sarcina de a aduce într-o stare mai satisfăcătoare aceste extraordinar de importante ştiinţe, aceste
observaţii le-ar putea fi utile, atât pentru a înlătura concepţiile eronate, cât şi pentru a le clarifica pe
cele adevărate cu privire la mijloacele prin care, pe asemenea subiecte enorm de complicate, se poate
atinge adevărul. Dacă această speranţă va fi satisfăcută, atunci ceea ce e probabil menit să fie marea
realizare intelectuală a următoarelor două sau trei generaţii de gânditori europeni va fi deja, într-o
oarecare măsură, împlinit.
Whewell despre filosofia morală
Dacă valoarea scrierilor semnate de dr. Whewell ar putea fi măsurată prin importanţa şi
amploarea subiectelor, nici un autor al epocii nu ar putea rivaliza cu el în merit ori utilitate. El a
aspirat să fie nu doar istoricul, ci şi filosoful şi legislatorul aproape tuturor marilor domenii ale
cunoaşterii umane, reducându-l pe fiecare la primele sale principii şi arătând cum ar putea fi dezvoltat
ştiinţific din acestea ca un întreg coerent. După ce s-a străduit, în a sa Istorie şi filosofie a ştiinţelor
inductive, să plaseze fizica şi, incidental, metafizica pe un fundament filosofic, el a făcut o încercare
aproape la fel de ambiţioasă în ce priveşte subiectele moralei şi ale guvernării, concretizată în cele
două lucrări la care ne vom referi. El este astfel îndreptăţit să fie lăudat pentru că a făcut tot posibilul
să scutească cele două universităţi bazate pe rente (endowed universities), în una dintre ele el
deţinând o poziţie importantă, de reproşul care li s-a făcut de multă vreme în mod justificat, anume
acela de a fi neglijat sferele înalte ale filosofiei.
Prin scrierile şi prin influenţa sa, el a fost un reprezentant al acelei renaşteri a speculaţiei asupra
celor mai dificile şi mai înalte subiecte care este observabilă de câţiva ani atât înăuntrul, cât şi în afara
zidurilor universităţilor Oxford şi Cambridge. Şi, în măsura în care activitatea spiritului, de orice fel ar
fi ea, e mai bună decât apatia, iar soluţiile reale la marile întrebări ale filosofiei sunt preferabile
ignorării leneşe a existenţei acestora, oricine a participat atât de activ la această mişcare intelectuală,
precum a făcut-o dr. Whewell, poate revendica un merit considerabil. Din păcate, nu este specific unor
corpuri constituite, precum ar fi universităţile engleze, chiar atunci când sunt prinse în vârtejul
activităţii intelectuale, să producă mai mult decât un singur tip de gândire. Au existat universităţi (cele
din Franţa şi Germania au fost practic conduse, în anumite perioade, pe baza acestui principiu) care
au adunat în acelaşi corp academic pe cei mai viguroşi gânditori şi pe cei mai capabili profesori,
indiferent de concluziile gândirii lor. Dar în universităţile engleze nu-şi poate găsi locul nici un gând
dacă nu e compatibil cu ortodoxia. Ele sunt instituţii eclesiastice şi ţine de esenţa tuturor bisericilor să
jure credinţă unui set de opinii confecţionate şi impuse, nu are prea mare importanţă dacă în urmă cu
trei sau cu treisprezece secole.
Oamenii însă vor deschide ochii într-o zi şi-şi vor da seama cât este de periculos ca instruirea
celor ce sunt destinaţi să devină călăuze şi conducători ai omenirii să fie încredinţată unei sume de
persoane care prezintă asemenea garanţii. Dacă opiniile pentru care aceste persoane sunt garanţie ar
fi fiecare în parte la fel de adevărate precum sunt faptele în ştiinţa fizicii şi ar fi fost adoptate astfel de
cum se întâmplă aproape întotdeauna, adică pe bază de încredere şi de autoritate, şi anume ca rezultat
al celei mai sârguincioase şi imparţiale examinări de care e în stare mintea celui ce le primeşte, chiar şi
atunci angajamentul, luat sub ameninţarea pedepsei, de a rămâne credincios întotdeauna opiniilor la
care ai consimţit odinioară va slăbi şi schilodi mintea şi o va face inaptă să progreseze, cu atât mai
puţin să ajute la progresul altora. Persoana care se gândeşte mai mult la ne duce o opinie decât la
probele în favoarea ei (evidence of it) nu poate fi un filosof sau un dascăl al filosofilor. Indiferent de ar
fi subiect, ce valoare poate avea opinia unui om despre care fiecare ştie că, prin chiar profesia sa,
trebuie să susţină acea opinie? Şi cum poate fi cultivată vigoarea intelectuală prin învăţătura acelora
care, chiar în virtutea îndatoririlor lor, vor mai degrabă ca studenţii să fie slabi şi supuşi dogmei, decât
puternici prin libertatea lor de gândire? Oricine gândeşte că astfel de persoane ar fi demne de
încredere în ce priveşte educarea oamenilor ar trebui să observe că obiectivul propriu al educaţiei lor
intelectuale nu este de a întări şi cultiva intelectul, ci de a-l face sigur în adoptarea anumitor concluzii,
că, pe scurt, în exerciţiul facultăţii gândirii există ceva, fie acesta religia, conservatorismul ori pacea
sau orice altceva, mai important decât adevărul. Ca să nu ne întindem prea mult pe acest subiect, este
aproape inevitabil ca, atunci când unele persoane, legate de jurăminte de credinţă şi plasate în
contextul unei ierarhii clericale bine stabilite, intră pe tărâmul înaltei speculaţii şi se străduiesc să facă
filosofie, fie ţelul lor, fie instinctul le vor orienta către acel gen de filosofie care e cel mai potrivit să
susţină doctrinele pe care ele le garantează. Şi când aceste doctrine se află atât de mult în urma
progresului general al gândirii, cum e cazul acum cu doctrinele Bisericii Anglicane, filosofia care
rezultă va avea tendinţa nu de a promova, ci de a stopa progresul.
Fără nici cea mai mică intenţie de a desconsidera munca depusă de dr. Whewell şi fără a avea
vreun temei să punem la îndoială sinceritatea ţelului său, credem că remarcile precedente sunt în
totalitate aplicabile speculaţiilor sale filosofice. Nu spunem că intenţia, dar spunem în mod sigur că
tendinţa eforturilor sale a fost aceea de a modela întreaga filosofie, atât cea fizică, precum şi pe cea
morală, într-o formă aptă să servească drept suport şi justificare pentru orice opinie ce a ajuns să fie
consacrată (established opinions). Un autor ce şi-a depăşit cu mult predecesorii în fabricarea
adevărurilor necesare, adică a propoziţiilor care, după el, pot fi cunoscute ca adevărate independent
de orice demonstraţie, care atribuie această evidenţă de la sine (self-evidence) celor mai cuprinzătoare
principii prime (generalities) ale tuturor ştiinţelor de îndată ce au devenit familiare (oricât de puţin
vădite ar fi fost la început), este încă şi mai sigur în a considera toate propoziţiile morale ce-i erau deja
familiare din primii ani ai vieţii ca adevăruri evidente de la sine. Lucrarea sa Elements of Morality ar
putea fi privită ca nefiind altceva decât o clasificare şi o sistematizare a opiniilor dominante printre
aceia care au fost educaţi în conformitate cu metodele aprobate în ţara sa,sau, mai bine spus, ea este
un dispozitiv capabil să preschimbe aceste opinii dominante pe probleme de moralitate în temeiuri
pentru ele însele. Prin urmare, aceasta este tot ceea ce găsim în volumele dr. Whewell,dar am căutat în
zadar numeroasele merite secundare ce ar conferi o reală valoare ştiinţifică lucrărilor sale anterioare.
Dacă The Philosophy of the Inductive Sciences a fost, cum credem noi, o filosofie greşită, ea conţinea
multe lucruri care puteau să-şi găsească locul într-o filosofie mai bună şi erau adesea calculate să
sugereze gânduri mai adânci decât cele pe care le expuneau efectiv. Dar în Elements of Morality el
lasă subiectul exact aşa cum l-a găsit , cartea fiind în aşa măsură doar un catalog al opiniilor
tradiţionale, neconţinând nimic de natură a le corecta şi prea puţin care să poată contribui cu ceva la
confirmarea lor, încât cu greu poate fi socotită mai mult decât unul dintre miile de valuri ale mării
moarte a banalităţii, neoferind nimic care să stimuleze sau să recompenseze o examinare separată. De
aceea nici nu ne-am fi simţit îndemnaţi să ne ocupăm în mod special de ea dacă dr. Whewell nu s-ar fi
apucat, în lucrarea sa mai recentă, Lectures on the History of Moral Philosophy in England, să
caracterizeze şi să critice, din propriul său punct de vedere, pe toţi ceilalţi autori englezi de filosofie
morală şi în mod special pe aceia care îşi derivă concluziile etice nu din intuiţia internă, ci dintr-un
standard extern. Atâta timp cât el s-a mulţumit să ofere ceea ce noi considerăm a fi temeiuri greşite
pentru opinii comune, ispita de a interveni nu era prea mare,dar atacurile purtate împotriva
singurelor metode de filosofare de la care poate fi aşteptată o îmbunătăţire a opiniilor etice trebuie
respinse. Şi pentru aceasta e necesar să extindem comentariile la unele dintre opiniile de fond ale dr.
Whewell. Când el argumentează împotriva oricărui standard extern şi în special împotriva utilităţii
sau a tendinţei către fericire ca principiu sau test al moralităţii, este important să cercetăm cum se
descurcă el fără acesta, cum reuşeşte în încercarea sa de a construi o teorie coerentă a moralei pe orice 
altă bază. Vom face apel la restul operei sale doar în măsura în care ea furnizează dovezi cu privire la
această problemă.
Nu e cazul să intrăm nici în ale sale Lectures, considerate a da seama de speculaţiile englezeşti în
chestiuni de filosofie morală de până la epoca lui Bentham şi Paley,prin urmare, Hobbes şi Locke
trebuie lăsaţi în mâinile dr. Whewell, fără a încerca să corectăm felul cum le evaluează el opiniile sau
să oferim propria noastră judecată. Această schiţă istorică sugerează, totuşi, remarca unui personaj
istoric cunoscut celor care sunt familiarizaţi cu scrierile gânditorilor englezi pe subiecte etice. În cea
mai mare parte a secolului al optsprezecelea, opiniile tradiţionale (received opinions) în materie de
religie şi etică au fost în principal atacate de Shaftesbury, de exemplu, şi chiar de Hume, pe baza
trăirilor virtuoase instinctive şi a teoriei gustului moral sau simţului moral. Drept consecinţă,
apărătorii opiniilor consacrate, atât laici, cât şi clerici, au profesat îndeobşte utilitarismul.
Numeroşilor autori din tabăra ortodoxiei, a şcolii utilitariste, menţionaţi de dr. Whewell, le mai pot fi
adăugaţi câţiva, de cel puţin aceeaşi notorietate, pe care el i-a omis, cum sunt John Brown, autorul
lucrării Essays on the Characteristics, Soame Jenyns şi mult mai celebrul său recenzent, Dr.
Johnson,toţi aceştia, la fel de explicit precum Bentham, au susţinut doctrina că utilitatea e
fundamentul moralei. Această pleiadă de autori a culminat cu Paley, al cărui tratat, proclamând fără
tăgadă nu doar oportunitatea ca scop al virtuţii, ci (o doctrină foarte diferită) simplul interes egoist
(self-interest) ca motiv al acesteia şi deducând apoi din aceste premise toate concluziile ortodoxe, a
devenit manualul de filosofie morală în una din cele două universităţi ale Bisericii Anglicane. Dar a
apărut o schimbare şi doctrina utilitaristă, care a fost teoria favorită a apărătorilor ortodoxiei, a
început să fie folosită de inamicii acesteia. Aflată în mâinile filosofilor francezi, ca şi în acelea ale lui
Godwin şi Bentham , care, deşi mai tânăr decât Godwin, şi-a cucerit influenţa publică mai târziu decât
acesta , filosofia morală fundamentată pe utilitate a dus la multe concluzii inacceptabile pentru
ortodocşi. Timp de o întreagă generaţie s-a dus o luptă atât de eficace împotriva acestor concluzii, cu
baionete pe câmpul de luptă şi cu procese în tribunale, încât preocuparea faţă de premise nu mai
părea deloc necesară,dar, când acele arme pământeşti au căzut în desuetudine şi spiritul care le-a
animat în luptă s-a calmat, când bătălia opiniilor consacrate ale Bisericii şi Statului a ajuns din nou să
se poarte cu ajutorul argumentelor, o exigenţă a apărut în faţa metafizicii şi filosofiei morale, de un
gen foarte îndepărtat de acela care părea atât de periculos pentru opiniile tradiţionale. Utilitatea era
acum renegată ca o erezie mortală, iar doctrina moralităţii a priori sau a evidenţei de la sine, a unui
scop în sine independent de orice consecinţe, a devenit teoria ortodoxă. Odată intraţi pe acest făgaş şi
porniţi în căutarea unui sistem filosofic ce ar putea fi extras doar din mintea umană, fără nici o dovadă
externă, apărătorii ortodoxiei au fost conduşi pe nesimţite să-şi caute sistemul acolo unde acesta
exista în forma sa cea mai elaborată: la metafizicienii germani. Nu fără reţinere s-au angajat ei pe
această cale, pentru că metafizica germană stă în Germania sub semnul unei suspiciuni de scepticism
religios la fel de grave precum aceea sub care stă filosofia rivală în Anglia sau Franţa. Dar s-a
descoperit în practică faptul că filosofia de acest fel era pasibilă de o adaptare uşoară şi se putea plia
pe cele Treizeci şi Nouă de Articole, tot aşa cum ţine de esenţa unei filosofii ce-şi caută dovezile în
convingerea internă să depună mărturie cu egală uşurinţă pentru orice concluzii în favoarea cărora
există o predispoziţie, să fie sceptică cu cele sceptice şi mistică cu cele mistice. Prin urmare, tonul
metafizicii religioase şi al speculaţiilor etice legate de religie este acum în totalitate germanizat, iar dr.
Whewell, prin scrierile sale, a făcut nu puţin pentru a imprima metafizicii ortodoxiei această
schimbare de caracter.
A fost întotdeauna neclar dacă doctrina principiilor a priori este una şi aceeaşi doctrină, fie că
este aplicată la n, fie la d, la cunoaşterea adevărului sau la aceea a datoriei,a fost neclar dacă ea ţine de
aceeaşi tendinţă generală a gândirii de a extrage din mintea însăşi, fără nici un standard extern,
principii şi reguli ale moralităţii şi de a considera totodată că e posibil să desco-perim, prin simplă
introspecţie, legile naturii externe. Ambele forme ale acestui mod de gândire au atins o dezvoltare
străluci-toare la Descartes, adevăratul fondator al şcolii antiinductiviste moderne în filosofie. Tradiţia
carteziană nu a fost nicicând abandonată, fiind păstrată vie prin descendenţă directă de la Spinoza,
Leibniz şi Kant, până la Schelling şi Hegel,dar speculaţiile lui Bacon şi Locke, ca şi progresul ştiinţelor
experimentale, au asigurat preponderenţa filosofiei experienţei pentru o lungă perioadă,şi, cu toate că
mulţi au urmat cu consecvenţă această filosofie în forma alianţelor ei fireşti, recunoscând nu doar
observaţia şi experimentul drept conducători ai lumii speculative, ci şi utilitatea drept conducător al
lumii practice, alţii s-au gândit că era ştiinţific posibil ca aceste două opinii să fie separate şi s-au
revendicat drept baconieni în problemele fizicii, rămânând cartezieni în cele ale moralei. Posteritatea
va considera probabil că principalul merit al metafizicienilor germani din secolul trecut şi din cel
prezent este acela de a fi dovedit imposibilitatea de a rămâne pe acest teren intermediar al
compromisului şi de a-i fi convins pe toţi gânditorii de forţă că, dacă aderă la principiile a priori ale 
moralei, atunci vor trebui să-i urmeze pe Descartes şi pe Hegel şi să admită acelaşi caracter pentru
principiile fizicii.
Cu această ocazie noi nu vom trata decât despre ramura morală a acestui subiect şi vom începe
prin a arăta maniera în care dr. Whewell pune problema.
„Schemele moralităţii, adică modalităţile de a deduce regulile acţiunii umane, sunt de două
feluri: acelea care afirmă că este o lege a acţiunii umane să năzuieşti spre un obiect extern (vreau să
spun extern în raport cu mintea care năzuieşte), cum ar fi de exemplu acelea care în timpurile
străvechi sau moderne au considerat plăcerea sau utilitatea sau cea mai mare fericire a celui mai mare
număr ca fiind adevăratul scop al acţiunii umane,şi respectiv acelea care reglementează acţiunea
umană printr-un principiu sau relaţie internă, cum ar fi conştiinţa sau o anume facultate morală, sau
datoria, sau rectitudinea, sau superioritatea raţiunii faţă de dorinţă. Aceste două tipuri de scheme pot
fi descrise ca o moralitate dependentă, respectiv una independentă. Acum, susţinem aici că
moralitatea independentă este schema adevărată. Susţinem, împreună cu Platon, că raţiunea are o
autoritate naturală şi îndreptăţită asupra dorinţei şi afectivităţii,împreună cu Butler, că există o
diferenţă de natură între principiile noastre de acţiune, împreună cu vocea generală a omenirii, că
trebuie să facem ceea ce este corect indiferent cât ar costa ca durere şi ca pierderi. Noi negăm doctrina
epicureilor antici că plăcerea este supremul bine, a lui Hobbes că regulile morale sunt doar produsul
fricii reciproce a oamenilor, a lui Paley că ceea ce e oportun e corect şi că nu există nici o diferenţă
între plăceri, exceptând intensitatea şi durata lor, şi a lui Bentham că regulile acţiunii umane trebuie
obţinute prin punerea în evidenţă a plăcerilor pe care acţiunile le produc. Dar cu toate că prin aceasta
noi ne plasăm pe terenul moralităţii independente, aşa cum a fost susţinută de autorii precedenţi,
sperăm că vom fi capabili (în principal cu ajutorul lor) să o prezentăm sub o formă mai sistematică şi
mai coerentă decât a fost ea prezentată până acum“ („Introductory Lecture“ [Lectures on the History
of Moral Philosophy in England,] pp. IX-X).
În acest mod de a pune problema e prezentă o mare nedrep-tate la adresa doctrinei „moralitaţii
dependente“, cum o numeşte dr. Whewell, deşi cuvântul independent îi e la fel de aplicabil ca şi
doctrinei intuiţiei. El îşi apropriază toate expresiile de genul: conştiinţă, datorie, rectitudine
(rectitude), cu care sunt asociate de regulă sentimentele (feelings) de respect ale oamenilor faţă de
ideile morale şi strigă apoi: eu sunt pentru aceste nobile lucruri, voi sunteţi pentru plăcere sau
utilitate. Nu putem accepta că aceasta e o descriere corectă a problemei aflate în discuţie. Dr. Whewell
îşi atribuie sieşi ceea ce aparţine la fel de îndreptăţit şi oponenţilor săi. Noi suntem la fel de mult ca dr.
Whewell în favoarea conştiinţei, datoriei, rectitudinii. Aceşti termeni şi toate sentimen-tele legate de
ei aparţin la fel de mult eticii utilităţii precum aparţin şi celei a intuiţiei.
Problema în discuţie este care acte sunt obiectele adecvate ale acelor trăiri, dacă trebuie să luăm
trăirile aşa cum le găsim, aşa cum au fost ele produse prin accident sau destin, sau dacă tendinţa
acţiunilor de a promova fericirea furnizează un test căruia trebuie să se conformeze trăirile moralităţii.
În acelaşi spirit, dr. Whewell ne prezintă ca fiind opinia sa, ca poziţia pe care el se situează în această
mare dispută, teza „că noi trebuie să facem ceea ce este corect indiferent cât ar costa ca durere şi ca
pierderi“. Ca şi cum aceasta nu ar fi opinia tuturor, ca şi cum acesta nu ar fi chiar sensul cuvântului
„corect“. Problema aflată în discuţie e: ce este corect şi nu dacă ceea ce este corect ar trebui să fie
făcut. Dr. Whewell îşi reprezintă adversarii ca negând o propoziţie identică, cu scopul de a reclama
pentru opiniile sale monopolul unei învăţături superioare. Aceeaşi incorectitudine îi caracterizează
întregul mod de exprimare.
Nu numai dr. Whewell „susţine, împreună cu Platon, că raţiunea are o autoritate îndreptăţită
asupra dorinţei şi afectelor“. Toată lumea susţine asta,însă ce este raţiunea? şi prin ce regulă îndrumă
şi guvernează ea dorinţele şi afectele? Caracterizarea pe care o face lui Bentham ca unul ce-şi obţine
regula de conduită prin „punerea în evidenţă a plăcerilor pe care acţiunile le produc“ ar trebui să fie
reformulată astfel: „prin punerea în evidenţă a plăcerilor şi durerilor pe care acţiunile le produc“, ceea
ce e un lucru foarte diferit. Aşa cum ne puteam aştepta, având în vedere caracterul istoric al acestor
Lectures, discutarea opiniilor îmbracă în principal forma criticii unor autori. Obiecţiile dr. Whewell cu
privire la utilitate sau la „cea mai mare fericire“ ca standard al moralei sunt în principal conţinute în
observaţiile sale critice faţă de Paley şi Bentham. Ar fi de înţeles gestul unui apărător al principiului
utilităţii care ar refuza să-şi asume apărarea oricăruia dintre aceşti autori. Principiul nu este legat de
ceea ce au susţinut ei în numele său, nici de gradul de fericire pe care ar fi putut ei s-o arate aplicândul. Cât îl priveşte pe Paley, noi îl lăsăm fără nici o remuşcare la discreţia dr. Whewell.
Pe dr. Whewell îl interesează mai mult decât pe noi să susţină reputaţia unui autor care,
indiferent de principiul moralităţii pe care l-a susţinut, pare să nu fi avut nici un alt scop în afara
aceluia de a-l pune ca fundament mulţimii deja existente de opinii etice şi politice,un autor care, după
ce a pus utilitatea drept axiomă fundamentală şi recunoaşterea regulilor generale drept condiţia
aplicării acesteia, şi-a luat la revedere de la analiza ştiinţifică şi s-a mulţumit să culeagă diverse 
temeiuri (reasons) utilitariste de la margine de drum ca dovezi în sprijinul a tot felul de doctrine deja
acceptate şi în apărarea celor mai tolerate practici.
Bentham a fost însă un moralist de altă factură. După el, prima utilizare ce trebuie dată
principiului său ultim era aceea de a edifica pe baza lui, ca pe o fundaţie, principii secundare sau
medii, apte să servească drept premise pentru corpul unei doctrine etice care nu e derivată din opiniile
existente, dar e potrivită să le fie test. Fără asemenea principii medii, un principiu universal, fie
aceasta în ştiinţă ori în morală, nu serveşte decât ca o enciclopedie de banalităţi bune pentru discutat
problemele, în loc de a furniza un mijloc pentru a le decide. Dacă Bentham a fost privit de susţinătorii
ulteriori ai unei moralităţi bazate pe „cea mai mare fericire“ ca fiind, într-un sens special, fondatorul
acestui sistem de etică, aceasta nu s-a întâmplat pentru că, aşa cum îşi imaginează dr. Whewell (p.
190), el s-a crezut ori a fost considerat de alţii ca fiind „ descoperitorul principiului“, ci pentru că el a
fost primul care, ţinându-se departe de influenţele directe sau indirecte ale tuturor doctrinelor
inconsistente cu acest principiu, a dedus numai din utilitate un set de generalităţi subordonate şi, prin
acestea, a testat în mod consecvent toate problemele particulare. Acest uriaş serviciu, în absenţa
căruia o doctrină ştiinţifică a eticii pe baza utilităţii era imposibilă, a fost adus de Bentham (deşi mai
mult din perspectiva exigenţelor legislaţiei decât din a celor ale moralei) într-o manieră, pe cât s-a
văzut, demnă de toată lauda şi indicând în mod clar drumul de urmat pentru a completa schema.
Trebuie, în acelaşi timp, să facem câteva precizări în legătură cu laudele noastre, adăugând că nu atât
concluziile sale practice în domeniul moralei au fost adesea greşite , căci noi credem că, atâtea câte au
fost, ele au fost în cea mai mare parte corecte ,, cât au existat mari deficienţe şi hiatusuri în schema sa
a naturii şi a vieţii umane, de unde a rezultat o lipsă de orizont şi de cuprindere a principiilor sale
secundare, care l-a făcut adesea să deducă concluzii juste din premise atât de înguste încât au
determinat multe spirite să respingă ceea ce era, totuşi, adevărat.
Noi credem că Bentham şi-a câştigat în mod îndreptăţit o poziţie în ştiinţa morală, analogă celei
a lui Bacon în ştiinţa fizică, în principal datorită metodei sale. Şi aceasta pentru că el a fost primul care
a adoptat modul corect de a trata problemele etice, deşi le-a tratat pe multe dintre ele, aşa cum a făcut
şi Bacon cu cele fizice, pornind de la date (data) insuficiente. Săgeţile dr. Whewell îl ating totuşi
rareori pe Bentham acolo unde el este cu adevărat vulnerabil,cele mai multe dintre ele sunt ţintite în
punctele sale tari. Înainte de a-şi începe atacul asupra opiniilor lui Bentham, dr. Whewell ne prezintă
o schiţă a vieţii acestuia. În aceasta e prezentă dorinţa aparentă de a fi drept faţă de Bentham, atât cât
permit opiniile autorului. Dar în unele dintre observaţiile critice e prezentă o imprecizie a exprimării
greu de scuzat într-o lucrare ocazională, cu atât mai puţin într-una tipărită. „El [Bentham] a
manifestat foarte devreme acea unilateralitate specifică a modului său de a formula şi a susţine
propriile opinii, care l-a făcut să privească drept superfluă şi absurdă orice fel de moderaţie cu privire
la oponenţii săi“.
Ceea ce e numit aici „unilateralitate specifică a modului său de a formula şi de a susţine propriile
opinii“ trebuie să însemne unilateralitate în opiniile însele. Nu se poate ca „modul [lui Bentham] de aşi formula opiniile“ să fie acela care „l-a făcut să gândească“ ceea ce a gândit efectiv, indiferent ce ar fi
aceasta. Un asemenea lucru ar fi ca şi când cineva ar spune că „faptul că vorbea doar engleza l-a făcut
incapabil să înţeleagă franceza“ sau „obiceiul său special de a se lupta l-a făcut să gândească drept
superfluă şi absurdă menţinerea păcii“. Apoi, din nou (p. 190-191), „Bentham pare să fi fost una din
acele persoane pentru care orice trece prin propriile sale gânduri primeşte un caracter şi o valoare cu
totul diferite de cele pe care acelaşi lucru le-a avut atunci când a trecut prin mintea altor persoane“.
Dacă un gând aflat în mintea unei persoane nu dobândeşte un caracter diferit de cel pe care acelaşi
gând l-a avut în alte minţi, atunci oamenii ar putea la fel de bine să gândească prin împuternicire.
O şi mai mare nedreptate ce se poate face lui Bentham e aceea de a cita, aşa cum se face în mod
constant în acest volum, cartea numită Deontology ca autentica expunere a filosofiei sale morale. Dr.
Whewell ar putea justifica, fără îndoială, acest lucru spunând că lucrarea în discuţie este singurul
tratat dedicat în mod expres şi exclusiv moralei ce ne-a rămas de la Bentham. Este adevărat că nu
avem un altul, dar Deontology nu a fost şi nici nu pretinde să fie scrisă de Bentham. Cu atât mai puţin
ar trebui ca această carte să fie considerată întruchiparea opiniilor şi a caracteristicilor mintale ale
tuturor celor ce împărtăşesc concepţia generală a lui Bentham despre etică.
După ce l-a învinuit pe compilatorul lucrării Deontology de o profundă ignoranţă şi a spus că
este aproape „superfluu să mai menţionăm inexactităţi atât de grosolare şi o părtinire atât de oarbă“,
dr. Whewell adaugă că „asemenea inexactităţi şi asemenea părtiniri fac parte din stilul său obişnuit de
a discuta (al lui Bentham), ca şi al discipolilor săi, şi că este necesar ca atunci când ne lansăm în
consideraţii pe marginea scrierilor sale să fim conştienţi de acest lucru“. Cine sunt persoanele incluse
aici sub numele de „discipolii“ lui Bentham, nu suntem în stare să judecăm,nici nu putem să ne dăm
seama dacă Bentham a avut vreodată discipoli, în sensul folosit de dr. Whewell. 
Atât cât ne permit mijloacele noastre de observaţie, care în această problemă sunt în mod
considerabil mai puternice decât acelea ale dr. Whewell, aceia care, în urma îndatoririlor lor
intelectuale faţă de Bentham, ar fi cel mai probabil să fie clasificaţi de dr. Whewell drept
„benthamieni“ au fost şi sunt persoane care s-au consacrat într-o măsură deosebită judecăţii şi
gândirii independente,persoane care s-au remarcat prin faptul de a vrea să înveţe de la toţi maeştrii,
dar nu au jurat supunere oarbă nici unuia. Este de asemenea un fapt cu care dr. Whewell nu poate fi
nefamiliar că printre aceştia au existat oameni de mare deschidere în domeniul istoriei şi filosofiei,
împotriva cărora acuzaţia de ignorare a opiniilor pe care le combăteau ar fi la fel de nefondată ca şi
reproşul de părtinire oarbă. Protestăm împotriva includerii lor, şi a lui Bentham, într-o sectă
imaginară căreia lucrarea Deontology i-ar fi ca un fel de evanghelie. Meritele sau lipsurile lui Bentham
trebuie să derive din ceea ce e conţinut în cărţile scrise de el însuşi.
Printre acestea, cea în care doctrina utilităţii este discutată în mod explicit şi e pusă în contrast
cu diferite doctrine etice opuse ei este Introduction to the Principles of Morals and Legislation,
publicată în 1789. Despre aceasta dr. Whewell comentează astfel:
„Primul capitol al acestei lucrări este «Despre principiul utilităţii»,al doilea este «Despre
principii opuse celui al utilităţii». Aceste principii opuse se spune că sunt două: Principiul
Ascetismului şi Principiul Simpatiei [Bentham îl numeşte Principiul Simpatiei şi Antipatiei, ceea ce
este deja o diferenţă considerabilă]. Principiul ascetismului este acel principiu care aprobă acţiunile
proporţional cu tendinţa lor de a diminua fericirea umană şi, invers, le dezaprobă în măsura în care
ele tind să o sporească. Principiul simpatiei este acela care aprobă sau dezaprobă anumite acţiuni
«pur şi simplu pentru că un om se arată dispus să le aprobe sau să le dezaprobe, luând aprobarea sau
dezaprobarea sa drept un temei suficient pentru sine însuşi şi respingând necesitatea de a căuta vreun
funda-ment extern». Şi aceste două principii sunt, se pare, conform viziunii lui Bentham, singurele
principii ce sunt sau pot fi opuse principiului utilităţii!
Acum, este clar că acestea nu sunt doar reprezentări inadecvate ale unor principii susţinute
vreodată de moralişti sau de orice persoane care vorbesc într-un mod serios şi bine gândit, ci sunt
mult prea extravagante şi fantastice spre a fi acceptate chiar şi în calitate de caricaturi ale unor astfel
de principii. Căci cine a aprobat vreodată acţiuni din cauză că ele tind să facă omenirea să sufere? Sau
cine a spus vreodată ceva ce ar putea fi formulat într-un asemenea fel chiar şi ca o exagerare inteligibilă?… Dar care este atunci această şcoală ascetică ce este astfel ridiculizată? Cred că n-o putem ghici
dintr-o asemenea descriere generală,dintr-o notă reiese totuşi că el se gândea la filosofii stoici şi la
asceţii religioşi. Cu privire la stoici ar fi desigur o pierdere de vreme şi de efort de gândire să îi apărăm
de o asemenea bufonerie ieftină cum e aceasta, care nu le atinge defectele, oricare ar fi ele etc.“
Nu doar de dragul unei cuvenite evaluări a lui Bentham, dar şi pentru corecta înţelegerea
controversei utilitariste, este important să ştim adevărul cu privire la punctele aflate aici în dispută
între Bentham şi dr. Whewell. Fără îndoială, nimeni nu a stabilit, în opoziţie cu principiul „celei mai
mari fericiri“, un principiu al „celei mai mari nefericiri“ ca standard al virtuţii. Dar treaba lui Bentham
a fost nu doar să discute principiile recunoscute ale oponenţilor săi, ci şi să le evidenţieze pe acelea
care, fără să fie profesate ca principii, erau presupuse în detaliile factuale sau erau esenţiale pentru
susţi-nerea judecăţilor făcute în anumite cazuri particulare. Propria sa doctrină fiind aceea că sporirea
plăcerii şi prevenirea durerii erau scopurile proprii ale tuturor regulilor morale, el îi avea drept
oponenţi pe toţi aceia care susţineau că plăcerea ar putea fi totuşi un rău, iar durerea un bine în sine,
independent de consecinţele lor. Orice ar spune dr. Whewell, asceţii religioşi chiar susţin aşa ceva.
Ei susţin că autochinuirea sau chiar autotortura, practicate de dragul lor însele, şi nu de dragul
unui scop util, sunt meritorii. Nu contează că ei s-ar putea aştepta la recompense pentru aceste merite
printr-o răsplată în lumea aceasta sau prin favorurile unui tiran invizibil într-o lume viitoare. În
măsura în care ne referim la această viaţă, doctrina lor cere să se presupună că durerea este un lucru
demn de urmărit, iar plăcerea, unul demn de evitat. Bentham a generalizat acest lucru într-o maximă
pe care a numit-o principiul ascetismului. Stoicii nu au mers atât de departe precum asceţii,ei s-au
oprit la jumătatea drumului. Ei nu au spus că durerea este un bine şi că plăcerea este un rău.
Dar ei au spus, şi s-au fălit că au spus, că durerea nu este nici pe departe un rău şi plăcerea nici
pe departe un bine,şi asta e tot , chiar mai mult decât tot , ce le impută Bentham, aşa cum poate
constata oricine citeşte acel capitol al cărţii sale. Totuşi, aceasta a fost suficient pentru a-i plasa,
alături de asceţi, în opoziţie directă cu Bentham, căci ei au negat că scopul suprem al acestuia din
urmă ar fi pur şi simplu un scop. Şi tocmai de aceea i-a pus Bentham alături de asceţi, ca profesând
negarea directă a standardului utilitarist. În cealaltă categorie de oponenţi el i-a plasat pe aceia care,
deşi nu negau plăcerea ca fiind un bine şi durerea ca fiind un rău, refuzau să considere durerea sau
plăcerea pe care o acţiune sau o clasă de acţiuni tind să le producă drept criteriul moralităţii ei.
Aşa cum prima categorie de oponenţi au fost descrişi de Bentham ca adepţi ai „principiului
ascetismului“, tot aşa el i-a descris pe aceştia din urmă drept adepţi ai „principiului simpatiei şi 
antipatiei“,şi aceasta nu pentru că ar fi generalizat ei înşişi propriul principiu de judecată sau pentru
că l-ar fi recunoscut ca atare când era pus nedeghizat în faţa lor, ci deoarece la baza a ceea ce ei au
impus ca temeiuri, lor înşişi şi altora, el nu a găsit nimic altceva,deoarece ei toţi, folosind diferite
exprimări, au plasat testul corectitudinii şi incorectitudinii într-o trăire de aprobare sau dezaprobare,
făcând astfel respectiva trăire propriul său temei şi propria sa justificare. Această porţiune a doctrinei
lui Bentham poate fi expusă nepărti-nitor numai prin propriile sale cuvinte:
„Este evident că acesta [principiul simpatiei şi antipatiei] este mai degrabă un principiu doar cu
numele decât în realitate,el nu este un principiu pozitiv prin sine, după cum nu este un termen folosit
să semnifice negarea oricărui principiu. Ceea ce ne aşteptăm să găsim într-un principiu e ceva ce se
referă la anumite consideraţii externe ca mijloc de garantare şi de orientare a sentimentelor interne de
aprobare şi dezaprobare,această aşteptare este cu greu satisfăcută de o propoziţie care nu face nici mai
mult nici mai puţin decât să ia fiecare dintre aceste sentimente drept fundament şi standard pentru
sine. Dacă privim la catalogul acţiunilor umane (spune un partizan al acestui principiu) pentru a
determina care dintre ele trebuie însemnată cu sigiliul dezaprobării, nu trebuie decât să urmezi sfatul
propriilor tale trăiri: pentru orice lucru în legătură găseşti în tine însuţi o înclinaţie să-l condamni,
acel lucru este incorect pe chiar acest temei. Pe acelaşi temei el este de asemenea pasibil de
pedeapsă,în ce proporţie este el opus utilităţii sau dacă este în principiu opus utilităţii, aceasta e ceva
ce nu mai contează. În aceeaşi proporţie el este de asemenea pasibil de pedeapsă: dacă urăşti mult,
pedepseşte mult,dacă urăşti puţin, pedepseşte puţin,pedepseşte după cum urăşti. Dacă nu urăşti
deloc, atunci nu pedepsi deloc,trăirile delicate ale sufletului nu trebuie înăbuşite şi tiranizate de
poruncile aspre şi severe ale utilităţii politice.
Variatele sisteme care au fost formate cu privire la standardul corectitudinii şi al incorectitudinii
ar putea fi toate reduse la principiul simpatiei şi antipatiei. O singură explicaţie ar putea să dea seama
de toate. Ele constau fără excepţie în tot atâtea născociri menite să evite obligaţia de a apela la vreun
standard extern şi să-l determine pe cititor să accepte sentimentul sau opinia autorului ca temei în
sine. Frazele diferă, dar principiul este acelaşi. Este destul de curios să observi varietatea invenţiilor la
care au recurs oamenii şi varietatea frazelor (phrases) pe care le-au conceput pentru a ascunde de
lume şi, dacă se poate, de ei înşişi, această foarte generală şi, de aceea, foarte scuzabilă autarhie (selfsufficiency). Cineva spune că are un mijloc de a afla ce este corect şi ce este incorect şi că acest mijloc
se cheamă «simţ moral»,şi apoi el trece la treabă liniştit şi spune: acest lucru e corect, acela e incorect.
De ce? Pentru că simţul meu moral îmi spune asta. Un alt om vine şi modifică acest cuvânt,
abandonând «moral» şi înlocuindu-l cu «comun». El vă spune apoi că al său simţ comun îl învaţă ce e
corect şi ce e incorect la fel de sigur cum simţul moral îi spunea celuilalt,el înţelege prin simţ comun
un simţ, de un fel sau altul, care, spune el, este deţinut de toţi oamenii, simţul acelora al căror simţ nu
e identic cu al său fiind înlăturat ca nedemn de luat în seamă. Această invenţie este mai bună decât
cealaltă căci, simţul moral fiind ceva nou, un om petrece câtva timp căutând fără succes să-i
stabilească existenţa, pe când simţul comun este la fel de vechi precum creaţia,şi nu există om căruia
să nu-i fie ruşine dacă s-ar crede despre el că nu are la fel de mult din acest simţ comun precum au
ceilalţi semeni ai săi. Mai există încă un mare avantaj: părând să împartă puterea, el stârneşte mai
puţină invidie, deoarece, atunci când omul se plasează pe acest teren pentru a-i anatemiza pe cei ce
sunt diferiţi de el, aceasta nu se întâmplă printr-un sic volo sic jubeo, ci printr-un velitis jubeatis.
Un alt om vine şi spune că, în ce priveşte simţul moral, el nu poate afirma că posedă într-adevăr
un asemenea lucru,că, totuşi, el are un intelect (understanding) care s-ar putea descurca la fel de bine.
Acest intelect, spune el, este standardul corectitudinii şi incorectitudinii,el îi spune omului ce şi cum.
Toţi oamenii buni şi înţelepţi înţeleg la fel cum înţelege şi omul nostru,dacă înţelegerea celorlalţi
oameni diferă în vreun fel de a lui, cu atât mai rău pentru ei,acesta e un semn sigur că ei sunt fie
vicioşi, fie corupţi. Un alt om spune că există o Regulă a Corectitudinii care e eternă şi imuabilă şi că
această regulă a corectitudinii dictează ce şi cum,apoi el începe să-ţi prezinte sentimentele sale despre
tot ce-i trece prin cap,şi aceste sentimente (pe care trebuie să le admiţi ca atare) sunt tot atâtea ramuri
ale regulii eterne a corectitudinii. Un alt om, sau poate acelaşi om (nu are importanţă), spune că există
anumite practici conforme şi altele adverse Ordinii veritabile a lucrurilor (to the Fitness of Things) şi
apoi îţi spune, după cum îi convine, care practici sunt conforme şi care nu,şi aceasta după cum se
întâmplă ca o practică să-i placă sau nu. Numeroşi oameni vorbesc mereu despre Legea Naturii,şi apoi
continuă prezentându-vă sentimentele lor cu privire la ceea ce este corect şi incorect,şi aceste
sentimente, trebuie să înţelegeţi, sunt tot atâtea capitole şi secţiuni ale Legii Naturii.
Avem un anume filosof care spune: nu există nici un rău în lume în afară de spunerea unei
minciuni,şi dacă, de exemplu, ar fi să-ţi omori propriul tată, aceasta ar fi doar un mod particular de a
spune că el nu era tatăl tău. Bineînţeles, atunci când acest filosof vede ceva ce nu îi place, el spune:
acesta este un mod particular de a spune o minciună. Aceasta echivalează cu a spune că actul trebuie
săvârşit sau poate să fie săvârşit atunci când, cu adevărat, el nu trebuie săvârşit.“
Dr. Whewell crede că e suficient să răspundă la toate acestea numindu-le extravaganţe ridicole
şi să întrebe apoi „Cine a afirmat vreodată că a aprobat sau a dezaprobat acţiunile doar pentru că s-a
considerat înclinat să facă aşa şi că acesta a fost un temei suficient în sine pentru judecăţile sale
morale?“.
Dr. Whewell trebuie să afle acum că această întrebare nu respinge în nici un fel doctrina lui
Bentham. Bentham nu voia să spună că oamenii „au afirmat vreodată“ că aprobă sau condamnă
acţiunile doar pentru că se simt înclinaţi să facă asta. El voia să spună că ei o făceau fără să o afirme,că
ei găsesc anumite trăiri de aprobare sau dezaprobare în ei înşişi, consideră indiscutabil că aceste trăiri
sunt cele corecte şi, când li se cere să spună ceva ca justificare a aprobării sau dezaprobării lor, ei
produc simple fraze care nu înseamnă nimic altceva decât faptul aprobării sau dezaprobării înseşi.
Dacă ascultătorul sau cititorul simt la fel, frazele trec proba cu succes,o mare parte din gândirea etică
aflată în cărţi şi în lumea reală este de acest tip. Toate acestea nu sunt doar adevărate, dar ele nici nu
pot fi negate consistent de aceia care, precum dr. Whewell, consideră trăirile morale ca fiind propria
lor justificare. Dr. Whewell va spune, fără îndoială, că trăirile la care apelează ei nu sunt trăirile lor
individuale, ci parte a naturii umane universale. Nimeni nu neagă că ei spun asta: o trăire de plăcere
sau de aversiune faţă de o acţiune, atribuită unui singur individ, nu va avea nici o şansă de a fi
acceptată ca temei. Apelul se face întotdeauna la ceva care este presupus a aparţine întregii omeniri.
Dar nu este de mare importanţă dacă trăirea care e luată drept propriul său standard este trăirea unei
fiinţe umane individuale sau a unei mulţimi. O trăire nu este dovedită ca fiind corectă şi deci scutită
de necesitatea de a se justifica doar pentru că scriitorul sau vorbitorul nu este doar el însuşi conştient
de ea, ci aşteaptă să o găsească şi la alţi oameni, doar pentru că în loc de a spune „eu“, el spune „tu şi
eu“. Dacă se susţine că şcoala intuitivistă (intuitive school) cere, pentru a asigura autoritatea trăirii, ca
aceasta să fie în fapt universală, noi negăm acest lucru. Ei presupun totala libertate de a determina
arbitrar ce voturi merită să fie numărate. Ei fie ignoră existenţa celor ce se opun, fie nu îi pun la
socoteală, sub pretextul că ei posedă de fapt trăirea pe care neagă că o posedă sau, dacă nu, că ar
trebui să o posede. Această falsificare a votului universal, la care se face apel pe faţă, nu este limitată,
aşa cum se susţine adesea, la cazurile în care singurii opozanţi sunt triburile barbare.
Aceeaşi măsură este aplicată la întregi epoci şi naţiuni, dintre cele mai remarcabile pentru felul
în care îşi cultivă şi dezvoltă facultăţile lor mintale, ca şi unora dintre cei mai buni şi mai înţelepţi
indivizi din respectivele ţări. Explicaţia acestei situaţii este incapacitatea persoanelor de a înţelege în
genere că trăirile corectitudinii şi incorectitudinii, care au fost adânc implantate în minţile lor de
învăţătura pe care au primit-o din jur încă din perioada copilăriei, pot fi sincer gândite de altcineva ca
fiind eronate sau nepotrivite. Aceasta este infirmitatea mintală pe care filosofia lui Bentham tinde în
mod special să o corecteze, iar cea a lui Whewell să o perpetueze. Lucruri care au fost realmente
crezute de toată lumea şi pentru care toţi erau convinşi că aveau dovada empirică neechivocă a
simţurilor lor s-au dovedit a fi false,tot aşa cum fals e că soarele răsare şi apune. Poate fi oare cerută
imunitatea faţă de o greşeală similară comisă în cazul trăirilor morale, atunci când întreaga experienţă
arată că aceste trăiri sunt eminamente artificiale şi un produs al culturii, că, până şi atunci când sunt
rezonabile, ele nu sunt mai spontane decât creşterea porumbului şi a viţei de vie (care sunt tot aşa de
naturale) şi că până şi cele mai lipsite de sens şi dăunătoare trăiri pot fi la fel de uşor cultivate la
maximă intensitate prin inculcare, tot aşa cum cucuta şi ciulinii pot fi cultivaţi luxuriant punându-i în
locul grâului? Bentham, prin urmare, nu a judecat prea sever un gen de etică în care orice sentiment
inculcat care e suficient de general poate fi erijat în lege morală care constrânge întreaga omenire, sub
ameninţarea pedepsei. Lupta dintre moralitatea care apelează la un standard extern şi aceea care se
bazează pe o convingere internă este lupta dintre moralitatea progresistă împotriva celei staţionare , a
raţiunii şi argumentului împotriva zeificării simplei opinii şi obiceiului. Doctrina că ordinea existentă
a lucrurilor este ordinea naturală şi că, fiind naturală, orice intervenţie asupra ei este criminală, este la
fel de vicioasă în morală, în societate şi în guvernare precum se admite, în sfârşit, că e în fizică.
Să luăm acum în considerare obiecţiile aduse de dr. Whewell utilităţii ca fundament al eticii:
„Să considerăm ca acceptată, ca propoziţie adevărată dacă termenii pe care îi conţine sunt
adecvat înţeleşi, aceea că acţiunile sunt corecte şi virtuoase în proporţia în care ele promovează
fericirea omenirii,acţiunile fiind considerate în ansamblu şi sub aspectul tuturor consecinţelor lor. Eu
spun că nu putem face totuşi din acest adevăr baza moralităţii, şi aceasta din două motive: primul, noi
nu putem calcula toate consecinţele fiecărei acţiuni şi astfel nu putem estima gradul în care ea
promovează fericirea omenească,al doilea, fericirea este derivată din elemente morale şi de aceea noi
nu putem deriva propriu-zis moralitatea din fericire. Fericirea calculabilă rezultată din acţiuni nu
poate să le determine virtutea: în primul rând, pentru că fericirea rezultată nu este calculabilă şi, în al
doilea rând, pentru că virtutea este unul dintre lucrurile care determină fericirea rezultată.“
Primul dintre aceste argumente este un truism irelevant. „Noi nu putem calcula toate
consecinţele fiecărei acţiuni.“ Dacă dr. Whewell poate indica vreun domeniu al preocupărilor umane 
în care să putem face tot ce ar fi dezirabil, atunci el va fi găsit ceva nou. Dar pentru că noi nu putem
prevedea totul, oare să nu existe un asemenea lucru precum prevederea? Vrea dr. Whewell să spună
că nu poate fi dată nici o estimare a consecinţelor care să poată fi ghid al conduitei noastre dacă nu
calculăm toate consecinţele?
Că, deoarece noi nu putem prezice fiecare efect care poate rezulta din moartea unei persoane,
noi nu putem şti că libertatea de a ucide va fi distructivă pentru fericirea ome-nească? Dr. Whewell, în
înverşunarea sa împotriva moralităţii consecinţelor, comite eroarea de a demonstra prea mult. Fie că
moralitatea e sau nu e o chestiune de consecinţe, el nu poate nega că prudenţa este,şi dacă există un
asemenea lucru precum prudenţa, aceasta se întâmplă deoarece consecinţele acţiunilor pot fi
calculate. Prudenţa, într-adevăr, depinde de calcularea consecinţelor acţiunilor individuale, în timp ce
pentru stabilirea regulilor morale este necesar să calculăm doar consecinţele unor clase de acţiuni , o
sarcină mult mai uşoară. E, desigur, o cale foarte eficace de a dovedi că moralitatea nu depinde de
oportuni-tate aceea de a susţine că nu există un asemenea lucru precum oportunitatea , că noi nu
avem nici un mijloc de a şti dacă ceva este oportun sau nu. Dacă dr. Whewell nu vrea să meargă atât
de departe, cărui ţel serveşte ceea ce spune el despre incertitudinea consecinţelor?
Incerte sau certe, noi suntem capabili să ne ghidăm cu ajutorul lor, altfel viaţa umană nu ar
putea exista. Şi cu greu vom găsi pe cineva preocupat de treburile vieţii care să nu aibă zilnic de decis
probleme de oportunitate cu mult mai încurcate decât acelea pe care dr. Whewell le decretează atât de
impertur-babil ca fiind insolubile. Dar să examinăm mai îndeaproape ceea ce dr. Whewell găseşte de
cuviinţă să spună în legătură cu propoziţia că „este imposibil să răspundem cu un oarecare grad de
certitudine la întrebarea dacă o acţiune dată va spori sau va diminua cantitatea totală de fericire
omenească“:
„Să luăm câteva cazuri obişnuite. Sunt tentat să afirm o minciună măgulitoare, să-mi satisfac o
anume dorinţă senzuală contrar regulilor morale obişnuite. Cum voi determina, pe baza principiului
celei mai mari fericiri, dacă acest act este virtuos sau dimpotrivă? În primul rând, efectul direct al
oricărui act este să ofere plăcere, altuia prin flatare, mie însumi prin satisfacerea simţurilor,iar
plăcerea este materia primă a fericirii în schema pe care o luăm acum în considerare. Dar prin
minciuna măgulitoare eu promovez falsul, care este distrugător al încrederii şi, astfel, al confortului
uman. Să presupunem că eu fac aceasta într-un anumit grad , deşi eu aş putea spune cu uşurinţă că nu
îmi voi permite niciodată să vorbesc înşelător, exceptând cazurile în care aceasta va da naştere
plăcerii,şi astfel aş putea susţine că nu voi zdruncina încrederea în nici un caz în care aceasta din urmă
are o valoare anume. Dar presupunând că, într-un anumit grad, eu zdruncin ţesătura încrederii
umane reciproce prin minciuna mea măgulitoare , rămâne totuşi întrebarea cât de mult fac eu asta,o
fac oare într-un asemenea grad încât să covârşesc plăcerea care este consecinţa primară şi directă a
actului? Cât de mic trebuie să fie efectul actului meu solitar asupra întregului plan al acţiunii şi
obiceiurilor umane! Cât de clar şi de decis este efectul direct al creşterii fericirii ascultătorului meu!
Şi la fel am putea raţiona cu privire la satisfacerea simţurilor. Cine va şti acest lucru? Cine va fi
influenţat de el dintre aceia care îl ştiu? Ce cantitate conside-rabilă de durere va produce el prin
consecinţele sale pentru a echilibra plăcerea palpabilă care, conform dascălilor noştri, este singurul
bine real? Mi se pare că este imposibil de răspuns la aceste întrebări în orice fel care ar dovedi,
plecând de la aceste principii, că flatarea mincinoasă şi senzualitatea ilegitimă ar fi vicioase şi imorale.
Ele ar putea eventual să producă, având în vedere toate efectele lor, un sold al rău,dar, dacă o fac,
aceasta se întâmplă printr-un proces pe care nu îl putem descrie cu nici un fel de claritate, iar
rezultatul este unul pe care nu îl putem calcula cu nici un fel de certitudine sau măcar cu o anume
probabilitate,prin urmare, în această abordare, deoarece răul rezultat dintr-o asemenea minciună şi
dintr-o asemenea plăcere senzuală nu este calculabil sau evaluabil, noi nu putem, prin calcularea
răului rezultat, să arătăm că falsitatea şi senzualitatea sunt vicii. Şi acelaşi lucru e valabil şi pentru
celelalte vicii,din acest motiv, construcţia unei scheme a moralităţii după planul domnului Bentham
este cu evidenţă imposibilă.“
Dr. Whewell îşi imaginează un utilitarist care se autoamăgeşte şi care e foarte puţin stăpân pe
propriile principii. Dacă efectul unui „act solitar asupra întregii scheme a acţiunii şi obiceiurilor
umane“ este mic, sporirea de plăcere pe care o aduce masei generale a fericirii umane este de
asemenea mică. Atât de mici sunt, în marea majoritate a cazurilor, amândouă, încât nu avem scale de
măsură comparativă a lor, privite fiecare în parte. Trebuie să le privim multiplicate şi în proporţie de
masă. Porţiunea din tendinţele unei acţiuni care îi aparţine acesteia dacă e privită nu în mod
individual, ci ca violare a unei reguli generale, este la fel de sigură şi la fel de calculabilă ca orice alte
consecinţe,atât că ele trebuie examinate nu în cazul individual, ci în clase de cazuri.
Să luăm, de exemplu, cazul unei crime. Sunt multe persoane pe care a le ucide ar însemna să
eliminăm oameni care nu sunt cauza nici unui bine pentru nici o fiinţă umană, ci sunt cauza unor
crude suferinţe fizice şi morale pentru mulţi alţii şi a căror influenţă pe ansamblu tinde să sporească
masa de nefericire şi viciu. Dacă un asemenea om ar fi asasinat, soldul consecinţelor identificabile ar fi
în mare parte în favoarea actului. Argumentul contrar, bazat pe principiul utilităţii, este că, atâta timp
cât persoanele nu sunt pedepsite pentru ucidere şi nu sunt învăţate să nu ucidă, atâta vreme cât s-ar
considera permis oricăruia să omoare după cum îi place orice fiinţă umană de care el crede că lumea
ar fi bine să fie scăpată, viaţa nici unuia dintre noi nu ar fi sigură. La acestea dr. Whewell răspunde:
„Cum se poate ca răul, adică durerea ce rezultă dintr-o anumită violare a unei reguli generale, să
fie prea mare pentru a putea fi depăşit de consecinţele plăcute ale acelei unice violări? Actorul spune:
eu recunosc regula generală, nu îi neg valoarea,dar nu intenţionez ca acest unic act să fie făcut ca o
consecinţă a ei.“
Dar nu depinde de el dacă acţiunea va fi sau nu făcută ca o consecinţă a ei. Dacă o persoană ar
putea încălca regula bazându-se pe propria judecată, aceeaşi libertate nu ar putea fi refuzată altora,şi
deoarece nimeni nu se poate baza pe faptul că regula este respectată, regula va înceta să existe. Dacă o
sută de încălcări ar produce tot atâta pagubă cât presupune abrogarea regulii, a suta parte din acea
vătămare ar trebui debitată fiecăreia dintre încălcări, deşi s-ar putea să nu fim capabili să urmărim în
mod individual acest lucru. Iar această a o suta parte va depăşi în general cu mult orice bine aşteptat
să rezulte din actul individual. Spunem în general, şi nu în mod universal, pentru că admiterea unor
excepţii de la reguli este de asemenea o necesitate resimţită în toate sistemele de moralitate. Pentru a
lua un exemplu evident: regula împotriva homicidului, regula împotriva înşelăciunii, regula împotriva
folosirii în avantaj propriu a forţei fizice superioare şi multe alte reguli morale importante, toate
acestea sunt suspendate atunci când sunt aplicate împotriva inamicilor pe câmpul de luptă şi sunt
parţial suspendate atunci când sunt aplicate împotriva răufăcătorilor în viaţa privată,în fiecare caz, ele
sunt suspendate atât cât cere natura specifică a cazului. Că moralităţile care rezultă din circumstanţele
specifice ale acţiunii (the moralities arising from the special circumstances of the action) pot fi atât
de importante încât să le surclaseze (overrule) pe acelea care rezultă din clasa actelor căreia îi aparţine
acţiunea, poate chiar mutând-o din categoria virtuţilor în cea a nelegiuirilor ori viceversa, aceasta e o
dificultate comună tuturor sistemelor etice.
Şi aici se poate observa că dr. Whewell, în ilustrarea pe care o face cu minciunile măgulitoare,
conferă poziţiei pe care o susţine o nuanţă de adeziune rigidă la principiu pe care faptele nu o susţin.
Oare nici una dintre interacţiunile sociale nu e realizată de către cei ce susţin opinii comune cu
ajutorul a ceea ce am numit aici „minciuni măgulitoare“? Oare felul în care gândeşte dr. Whewell nu
ne spune, sau nu ne permite să gândim, că el e bucuros să vadă un vizitator pe care îl vrea departe?
Nu cere el niciodată unor cunoştinţe sau unor rude să rămână când ar prefera ca ele să plece sau
nu le invită atunci când speră să-l refuze? Nu manifestă el niciodată vreun interes pentru persoane şi
lucruri de care nu îi pasă deloc sau nu îndepărtează el oameni în ale căror sentimente de prietenie
crede şi faţă de care sentimentul său real este unul de indiferenţă sau chiar de dispreţ? Nu vom
discuta acum dacă asemenea lucruri sunt corecte. Din partea noastră, credem că măgulirea trebuie
permisă numai acelora care pot măguli fără să mintă, aşa cum pot toate persoanele apte de sentimente
de simpatie şi de percepţii prompte. Oricum, existenţa excepţiilor de la regulile morale nu este o
piedică specială în faţa principiului utilităţii. Esenţialul este că excepţia trebuie să fie ea însăşi o regulă
generală care, având un domeniu bine delimitat şi nelăsând oportunităţile pe seama judecăţii parţiale
a agentului în cazul individual, nu poate zdruncina stabilitatea regulii mai largi pentru cazurile la care
temeiul ce justifică excepţia nu se extinde. Acesta este un fundament suficient pentru „construcţia
unei scheme a moralităţii“. Cu respectul său pentru mijloacele care îi fac pe oameni să se conformeze
în acţiunile lor schemei astfel formate, sistemul utilitarist depinde, ca toate celelalte scheme ale
moralităţii, de motivele externe oferite de lege şi opinie, ca şi de trăirile interne produse de educaţie
sau raţiune. El nu este deci mai rău în această privinţă decât orice altă schemă, ba, am putea spune,
este mult mai bun,cu atât mai mult cu cât e probabil ca oamenii să fie mai doritori să se conformeze
regulilor atunci când li se dă un temei. Al doilea argument al lui Whewell împotriva principiului
fericirii este acela că moralitatea acţiunilor nu poate depinde de fericirea pe care ele o produc,
deoarece fericirea depinde de moralitate:
„De ce ar trebui ca un om să fie sincer şi drept? Deoarece actele de sinceritate şi de dreptate,
chiar dacă nu îi produc o mulţumire imediată lui şi prietenilor săi în alte feluri (şi s-ar putea foarte
bine să nu-i producă), cel puţin produc plăcere în acest fel, anume atrag propria sa aprobare şi pe
aceea a tuturor oamenilor buni. Pentru noi, acest limbaj este inteligibil şi semnificativ, dar
benthamianul trebuie să-l analizeze suplimentar. Ce înseamnă toate acestea după părerea lui? Propria
aprobare a unui act al său înseamnă pentru un om că el îl consideră virtuos. Şi, prin urmare, lucrurile
stau astfel: el (fiind un benthamian) îl consideră virtuos deoarece îi procură plăcere,şi actul îi procură
plăcere pentru că el îl consideră virtuos. Acesta este un cerc vicios, la fel de evident ca oricare dintre
acelea în care dl Bentham ne spune atât de mândru că ar fi căzut adversarii săi. Acelaşi lucru e valabil
pentru aprobarea celorlalţi. Acţiunea este virtuoasă, spune benthamianul, deoarece ea produce 
plăcere,mai precis, plăcerea provenind din aprobarea semenilor,ei o aprobă şi o cred virtuoasă, mai
spune el, deoarece ea procură plăcere. Virtutea depinde de plăcere, plăcerea depinde de virtute. Aici
este iarăşi un cerc din care nu există nici o ieşire legitimă.
Putem admite că, luând în considerare toate elementele fericirii, plăcerile aprobării de sine, ale
liniştii interioare şi armoniei cu noi înşine, ca şi ale aprobării celorlalţi, ale simpatiei deschise pentru
toţi oamenii buni, luând împreună toate aceste elemente, virtutea produce întotdeauna un sold pozitiv
de fericire,dar plecând de aici nu putem transforma acest adevăr moral în baza moralităţii, deoarece
nu putem separa fericirea şi virtutea una de alta, în aşa fel încât să o facem pe prima, fericirea,
fundamentul celei de-a doua, virtutea.“
În primul argument al dr. Whewell împotriva utilităţii el a fost obligat să afirme că este
imposibil pentru fiinţele umane să ştie că unele acţiuni sunt folositoare şi altele dăunătoare. În
actualul argument, el uită împotriva cărui principiu luptă şi formulează o argumentare complexă
împotriva a altceva. Ceea ce pare el să combată de data aceasta este doctrina (susţinută sau nu de
cineva) că testul moralităţii este dat de cea mai mare fericire a agentului însuşi. Aceasta ilustrează
totala sa ignoranţă în ce-l priveşte pe Bentham, pe care ni-l prezintă ca spunând că acţiunea este
virtuoasă deoarece produce „aprobarea semenilor“ şi ca făcând astfel dintr-un lucru atât de
„fluctuant“ precum „opinia publică“ şi dintr-o atât de „vagă şi de abstractă idee precum educaţia“,
chiar „baza moralităţii“. Atunci când Bentham vorbeşte despre opinia publică în legătură cu
moralitatea, el nu vorbeşte deloc despre „baza moralităţii“. El era ultima persoană care să
fundamenteze moralitatea acţiunilor pe opinia cuiva cu privire la ele. El a fundamentat-o pe fapte: mai
precis, pe tendinţele observate ale acţiunilor. Niciodată nu a visat el să definească moralitatea ca fiind
interesul propriu al agentului (the self-interest of the agent). Principiul său al „celei mai mari fericiri“
se referă la cea mai mare fericire a omenirii (mankind) şi a tuturor fiinţelor simţitoare (sensitive).
Atunci când vorbeşte de educaţie şi de „sancţiunea populară sau morală“, înţelegând prin aceasta
opinia semenilor noştri, el nu le priveşte drept constituenţi sau teste ale virtuţii, ci ca motive (motives)
ale acesteia, ca mijloace de a face ca interesul propriu (self-interest) al individului să concorde cu
principiul celei mai mari fericiri.
De aceea, remarca dr. Whewell că aprobarea semenilor noştri, presupunând idei morale, nu
poate constitui fundamentul moralităţii, nu se aplică la Bentham şi nici la principiul utilităţii. Se poate
remarca, oricum, pe bună dreptate, că ideile morale pe care această aprobare le presupune nu sunt
altele decât acelea ale utilului şi dăunătorului. Nu e o ipoteză exagerată aceea de a presupune că,
proporţional cu măsura în care oamenii sunt conştienţi de tendinţele acţiunilor de a produce fericirea
sau suferinţa, lor le va plăcea şi vor recomanda prima tendinţă, vor detesta şi dezaproba pe cea de-a
doua. Felul în care asemenea trăiri de satisfacţie naturală, respectiv de teamă şi aversiune naturală în
raport cu acţiunile, ajung să dobândească acel caracter specific pe care îl numim trăire morală, nu e o
problemă de etică, ci una de metafizică, şi deci potrivită pentru a fi discutată la locul ei.
Bentham nu s-a ocupat de ea. A lăsat-o altor gânditori. Pentru el a fost suficient să constate că
influenţa percepută a acţiunilor asupra fericirii umane este o cauză îndestulătoare, atât în teorie cât şi
în fapt, pentru puternicele trăiri în favoarea unor acţiuni şi în defavoarea altora. Din reacţia
simpatetică a acestor trăiri în imaginaţia şi conştiinţa de sine a agentului iau naştere în mod natural
trăirile mai complexe de auto-aprobare şi autoreproş sau, pentru a evita orice discuţie, vom spune
doar de satisfacţie şi insatisfacţie cu noi înşine. Toate acestea trebuie admise, indiferent ce altceva ar
putea fi negat. Indiferent dacă cea mai mare fericire este principiul moralei sau nu, oamenii îşi doresc
propria fericire şi, prin urmare, le place conduita altor oameni despre care cred că le promovează
propria fericire şi le displace acea conduită care le-o primejduieşte în mod vizibil. Aceasta este absolut
tot ceea ce postulează Bentham. Admite asta şi vei avea sancţiunea sa populară, ca şi reacţia ei asupra
propriei minţi a agentului, două influenţe care tind, pe măsură ce omenirea se luminează, să menţină
conduita fiecăruia pe linia care promovează fericirea generală. Bentham crede că nu există o altă
moralitate adevărată în afara acesteia şi că aşa-numitele sentimente morale (moral sentiments),
oricare ar fi originea sau compoziţia lor, trebuie să fie educate să acţioneze numai în această direcţie.
Iar încercarea dr. Whewell de a găsi ceva ilogic sau incoerent în această teorie demonstrează doar că el
nu a înţeles-o încă. Dr. Whewell îşi pune o ultimă pecete pe presupusa sa respingere a principiului lui
Bentham prin ceea ce el consideră a fi o demolatoare reductio ad absurdum. Cititorul poate încerca să
ghicească de o sută de ori până să descopere în ce constă aceasta. Încă nu am reuşit să ne depăşim
uimirea, nu faţă de Bentham, ci faţă de dr. Whewell. Vedeţi, spune el, la ce consecinţe conduce
principiul vostru al celei mai mari fericiri! Bentham spune că este în aceeaşi măsură o datorie morală
să ai în vedere plăcerile şi durerile altor animale, ca şi pe cele ale fiinţelor umane. Nu putem rezista să
nu reproducem admirabilul pasaj pe care dr. Whewell îl citează din Bentham cu cea mai naivă
convingere că toată lumea îl va privi ca ultimă culme a absurdităţii paradoxale:
„În cadrul religiilor hindusă şi mahomedană interesele restului regnului animal par să se fi
bucurat de o anumită atenţie. De ce nu s-au bucurat ele de atenţie în mod universal, tot atât de mult
ca interesele creaturilor umane, acceptând diferenţele de sensibilitate? Pentru că legile care există au
fost produsul fricii reciproce,un sentiment în legătură cu care animalele mai puţin raţionale nu au
avut aceleaşi mijloace ca omul pentru a şi-l explica.
De ce trebuie să nu aibă ele aceleaşi mijloace? Nici un temei nu poate fi dat în acest sens. Va veni
ziua în care restul creaţiei animale va dobândi acele drepturi care nu le-ar fi putut fi niciodată refuzate
decât de mâna tiraniei. Va veni ziua în care se va recunoaşte că numărul picioarelor, pilozitatea pielii
sau terminaţia osului sacral (os sacrum) sunt temeiuri insuficiente pentru abandonarea unei fiinţe
sensibile capriciului unui călău. Ce altceva ar mai putea exista care să menţină această linie de
netrecut? Să fie aceasta oare facultatea raţiunii sau, poate, facultatea vorbirii? Dar un cal sau un câine
matur este de departe un animal mai raţional şi mai comunicativ decât un copil în vârstă de o zi, o
saptămână sau chiar o lună. Presupunând că situaţia nu ar sta aşa, la ce ne-ar folosi aceasta?
Întrebarea nu este: pot ele raţiona? ;Nici, pot ele vorbi?; Ci, pot ele suferi?.“
Această nobilă anticipare, în 1780, a unei moralităţi mai bune, al cărei prim început a fost
marcat de legile adoptate aproape cincizeci de ani mai târziu împotriva cruzimii faţă de animale este,
în ochii dr. Whewell, demonstraţia ultimă că moralitatea fericirii este absurdă!
„Plăcerile animalelor sunt elemente de un ordin foarte diferit de plăcerile omului. Suntem ţinuţi
să ne străduim să sporim plăcerile oamenilor nu doar pentru că sunt plăceri, ci pentru că sunt plăceri
umane. Suntem legaţi de oameni prin legătura universală a umanităţii, a frăţiei umane. Nu avem nici
o astfel de legătură cu animalele.“
Acesta este, aşadar, nobilul şi dezinteresatul ideal de virtute al dr. Whewell. Datoriile, după el,
sunt doar datorii faţă de noi înşine şi după placul nostru.
„Trebuie să fim umani faţă de ele pentru că suntem oameni, nu pentru că noi şi ele am simţi
deopotrivă plăceri animale… Moralitatea care depinde doar de creşterea plăcerii ne va impune ca
datorie sporirea plăcerii porcilor sau a gâştelor mai degrabă decât cea a oamenilor dacă am fi siguri că
plăcerile pe care le-am putea produce lor sunt mai mari decât plăcerile oamenilor... Nu este doar o
doctrină neevidentă, ci pentru cele mai multe persoane una intolerabilă aceea că noi am putea să
sacrificăm fericirea oamenilor cu condiţia ca în acest fel să producem un surplus de plăcere pisicilor,
câinilor şi porcilor.“
„Pentru cele mai multe persoane“ din Statele Sclavagiste ale Americii nu reprezintă o doctrină
tolerabilă aceea prin care am putea sacrifica o porţie cât de mică din fericirea oamenilor albi în
avantajul unei cantităţi mai mari de fericire pentru oamenii de culoare. Ar fi fost intolerabil, acum
cinci secole, „pentru cele mai multe persoane“ din nobilimea feudală să audă declarându-se că
plăcerea sau durerea cea mai mare a o sută de servitori nu trebuie să dea prioritate celei mai mici
plăceri sau dureri a unui singur nobil. În acord cu standardul dr. Whewell, stăpânii de sclavi şi nobilii
aveau dreptate. Şi ei s-au simţit „legaţi“ printr-o „legătură de frăţie“ cu oamenii albi şi cu nobilimea,
dar nu au resimţit o asemenea legătură cu negrii şi servitorii. Şi dacă o trăire legată de chestiuni
morale este corectă pentru că e naturală, atunci trăirea lor era perfect justificabilă. Nimic nu este mai
natural pentru fiinţele umane şi nici mai universal, până la un anumit nivel al educaţiei, decât să
aprecieze că plăcerile şi durerile altora merită atenţie numai proporţional cu măsura în care ne plac
nouă. Aceste superstiţii ale egoismului au caracteristicile prin care dr. Whewell îşi recunoaşte regulile
morale,şi opinia sa referitoare la drepturile animalelor arată că în acest caz, cel puţin, el este
consecvent. Suntem întru totul de acord să reducem întreaga chestiune la această unică problemă:
presupunând că o practică oarecare cauzează animalelor mai multă durere decât plăcerea pe care le-o
procură oamenilor, este această practică morală sau imorală? Şi dacă, în proporţie exactă cu măsura
în care fiinţele umane îşi înalţă capetele din mlaştina egoismului, ele nu vor răspunde într-un singur
glas „imorală“, atunci fie ca moralitatea principiului utilităţii să fie condamnată pentru totdeauna.
Nu ar putea exista o trecere mai potrivită de la standardul etic benthamian la cel al dr. Whewell
decât aceea permisă de acest subiect. Nu e suficient să aduci obiecţii la moralitatea utilităţii. Este de
asemenea necesar să arăţi că există o altă moralitate, şi anume una mai bună. Aceasta este ceea ce şi-a
propus dr. Whewell în „Introductory Lecture“ şi în ansamblul lucrării sale anterioare, Elements of
Morality. Prin urmare, trebuie să trecem acum la examinarea realizărilor dr. Whewell în calitatea sa
de constructor al unui fundament ştiinţific pentru teoria moralei.
„Regula morală a acţiunii umane“, spune dr. Whewell, este acea că „noi trebuie să facem ceea ce
e corect.“ Avem aici, oricum, o propoziţie sigură,căci a o nega ar fi o contradicţie în termeni. Dar ce se
înţelege prin „corect“? După părerea dr. Whewell, „ceea ce trebuie să facem“. Aceasta, ne spune el,
este chiar definiţia lui corect. „Definiţia corectitudinii (rightful) sau a adjectivului corect (right) este,
cred eu, conţinută în maxima pe care am citat-o deja ca decurgând din vocea generală a omenirii: şi
anume că trebuie să facem ceea ce e corect indiferent de cost. Faptul că o acţiune este corectă
constituie un temei pentru a o înfăptui, temei care e superior tuturor celorlalte temeiuri, depăşindu-le
atunci când ele acţionează în direcţie opusă. E dureroasă, dar e corectă,prin urmare, trebuie s-o
facem. Reprezintă o pierdere, dar e corectă, prin urmare trebuie s-o facem. E nemiloasă, dar e corectă,
prin urmare trebuie s-o facem. Acestea sunt propoziţii evidente prin ele însele (el ar fi putut spune
identice).
Că un lucru este corect reprezintă un temei suprem pentru a-l face. Corect implică acest temei
suprem, de neatins,şi face acest lucru în mod special şi exclusiv. Nici un alt cuvânt nu presupune o
atât de irezistibilă forţă de convingere în efectele sale, cu excepţia cazului când el presupune aceeaşi
noţiune. Ceea ce trebuie (ought) să facem, ceea ce s-ar cuveni (should) să facem, aceasta e necesar
(must) să facem chiar dacă produce durere şi pierderi. De ce acest lucru? Pentru că este corect.
Expresiile merg mână în mână în ceea ce priveşte înţelesul lor. Şi această regulă supremă, că e necesar
să facem ceea ce este corect, este de asemenea şi regula morală a acţiunii umane.“
Corect înseamnă ceea ce e necesar să facem, şi regula acţiunii este că e necesar să facem ce e
corect,că e necesar să facem ceea ce e necesar să facem. Vom numi aceasta primul cerc vicios. Dar să
nu-l presăm prea tare pe dr. Whewell în acest stadiu,poate că el vrea să spună doar că fundamentul
moralei este convingerea că există ceva ce e necesar să facem cu toate riscurile,şi el admite că trebuie
să mai căutăm să aflăm ce este acel ceva. „Ce este corect, ce anume trebuie să facem, pentru a
determina aceasta avem nevoie de anumite mijloace, în vederea desăvârşirii schemei noastre morale.“
Încercând apoi să selectăm propoziţiile principale ale dr. Whewell şi să le prezentăm în legătură unele
cu altele, aflăm, în primul rând, că „regula supremă a acţiunii umane, Corectitudinea“, trebuie să
controleze dorinţele şi afectele sau, altfel spus, că acestea „trebuie să fie reglementate astfel încât să
poată fi corecte.“ Aceasta nu ne ajută să arătăm ce este corect.
Dar, în al doilea rând, ajungem la o „condiţie care este în mod evident indispensabilă
(requisite)“. Pentru ca dorinţele şi afectele legate de „alţi oameni“ să poată fi corecte, „este necesar ca
ele să se conformeze acestei condiţii prime şi universale, aceea de a nu viola drepturile altora. Această
condiţie s-ar putea să nu fie suficientă, dar ea este necesară.“
Aceasta promite ceva. Reducând ideea de Corect (Right), adjectivul, la elementele sale, suntem
conduşi la ideea anterioară şi, se presupune, mai elementară, a Drepturilor (Rights), substantivul. Dar
acum, ce sunt drepturile? Şi cum ajung ele să fie drepturi?
Înainte de a răspunde acestor întrebări, dr. Whewell dă o clasificare a drepturilor „îndeobşte
recunoscută de oameni.“ El spune că acestea sunt de cinci feluri: „cele ale persoanei, ale proprietăţii,
ale familiei, ale statului şi ale contractului.“ Dar cum descoperim că acestea sunt drepturi? Şi ce vrem
să spunem atunci când le denumim drepturi? Spre marea noastră surprindere, dr. Whewell ne trimite
la lege în ambele cazuri menţionate. Şi întreabă: „în ce manieră ne ridicăm noi de la simplele drepturi
legale la corectitudinea morală (moral rightness)?“ Şi răspunde: „procedăm aşa în virtutea acestui
principiu: că regula supremă a acţiunilor umane este necesar să fie o regulă care să aibă autoritate
asupra omului în ansamblu, asupra intenţilor sale, ca şi asupra acţiunilor sale, asupra afectelor,
dorinţelor, obiceiurilor, gândurilor, vrerilor sale.“ E necesar nu numai să nu încălcăm drepturile
altora, dar e necesar nici să nu dorim violarea lor. „Şi astfel ne ridicăm de la obligaţia legală la datoria
morală,de la legalitate la virtute,de la neprihănire în forul interior al omului la inocenţă în faţa
tribunalului conştiinţei.“
Aceasta este ceea ce ne oferă efectiv dr. Whewell ca schema sa a moralităţii. Regula sa a
corectitudinii constă în a nu încălca drepturile conferite de lege şi a nu nutri nici o dispoziţie care near putea face să dorim asemenea încălcări! Conform celor spuse aici, primii creştini, reformatorii
religioşi, fondatorii tuturor guvernărilor libere, Clarkson, Wilberforce şi toţi duşmanii drepturilor
stăpânilor de sclavi, e necesar să fie clasaţi printre cei răi. Dacă aceasta este moralitatea dr. Whewell,
ea este chiar hobbesianismul pe care el îl dezaprobă, şi aceasta în cel mai rău sens. Dar, cu toate că dr.
Whewell spune că aceasta este moralitatea sa, el retractează deîndată:
„Moralitatea noastră nu este derivată din poruncile speciale ale legilor existente, ci din faptul că
legile există, ca şi din clasificarea pe care am făcut-o obiectelor lor. Siguranţa personală, proprietatea,
contractele, familia şi relaţiile civile sunt peste tot obiect al legii şi sunt pretutindeni protejate de
lege,prin urmare, noi credem că e necesar ca aceste lucruri să fie obiect al moralităţii şi e necesar ca
ele să fie privite cu respect de moralitate. Dar noi nu suntem astfel ţinuţi să aprobăm toate înţelegerile
speciale legate de aceste subiecte care ar putea exista la un moment dat în legile unei anumite ţări. Din
contră, am putea condamna legile ca fiind contrare moralităţii. Nu putem construi o moralitate fără să
recunoaştem proprietatea, iar proprietatea există prin lege,totuşi legea proprietăţii, într-o anumită
ţară, poate fi în conflict cu ţelul moral pentru care există legile, din punctul nostru de vedere. Legea
este fundamentul şi condiţia necesară a dreptăţii,dar legile pot fi totuşi nedrepte, şi atunci când sunt
nedrepte ele trebuie să fie schimbate.“
Enormităţile practice care rezultă din teoria dr. Whewell sunt astfel eliminate,dar când acestea
au dispărut, nu mai rămâne nimic din teorie. El a promis să explice cum putem şti ce este corect. La
început părea a fi pe cale să ne ofere un criteriu, atunci când a spus că nu este corect să violăm
drepturile legale. Conform acestui lucru, atunci când vrem să ştim ce este corect trebuie să consultăm
legea şi să vedem ce drepturi recunoaşte ea.
Dar acum se pare că aceste drepturi pot fi contrare faţă de ceea ce este corect,şi nu putem fi
siguri decât de faptul că este corect să trebuiască să existe drepturi de un anume fel. Şi aflăm că, în
opinia dr. Whewell, „legile există“, la urma urmei, în vederea unui „ţel moral“. Astfel încât, atâta
vreme cât înţelesul lui trebuie (ought) este acela că noi trebuie să respectăm drepturile, faptul că
aceste drepturi e necesar să fie astfel încât să trebuiască să fie respectate reprezintă o condiţie
preliminară. E necesar ca moralitatea să fie conformă legii, dar e necesar mai întâi ca legea să fie
conformă moralităţii. Acesta este un alt cerc vicios, al doilea. Dr. Whewell a reuşit să iasă din primul,el
a făcut, de această dată, un ocol mai mare,curba descrisă de el este mai largă, dar se întoarce totuşi la
sine.
Un adept al „moralităţii dependente“ ar spune că, în loc să derivăm pe corect (right) din
drepturi (rights), e necesar să avem o regulă a lui corect înainte de a putea decide ce trebuie să fie
drepturile,şi că, atât în domeniul dreptului, cât şi în cel al moralei, drepturile care trebuie să existe
sunt acelea care e oportun să se cuvină să existe pentru fericirea generală (for the general happiness it
is expedient should exist). Dr. Whewell presimte acum că cineva i-ar putea face ceea ce el consideră a
fi nedrep-tatea de a presupune că aceasta este opinia lui. El introduce în discuţie un contestatar care
spune „că făcând ca moralitatea noastră să înceapă de la drepturi, am fundamentat-o de fapt pe
oportunitate, în ciuda faptului că noi condamnam sistemele astfel fundamentate. Căci, s-ar putea
spune, drepturile, cum este proprietatea, există numai pentru că sunt oportune“. Dr. Whewell se
grăbeşte să respingă această imputare. Şi iată teoria sa: „Răspundem ca şi mai înainte că drepturile
sunt fundamentate pe întreaga natură a omului în aşa fel încât el nu poate avea o existenţă umană fără
ele.
El este o fiinţă morală şi e necesar să aibă drepturi deoarece moralitatea nu poate să existe
acolo unde nu există drepturi.“A mai existat vreodată vreun metafizician ghinionist care să fie condus
într-o asemenea fundătură? Am vrut să ştim ce este moralitatea şi dr. Whewell spune că ea este
conformitatea cu drepturile. Noi întrebăm cum ştie el că există drepturi şi el ne răspunde: pentru că
altfel nu ar putea exista nici o moralitate. Acesta este un cerc vicios, al treilea, şi cel mai splendid
dintre toate. Indienii au aşezat elefantul lor pe spatele unei broaşte ţestoase, dar nu au aşezat, în
acelaşi timp, broasca ţestoasă pe spinarea elefantului. Dr. Whewell a eşuat în ceea ce era imposibil să
reuşească. Orice încercare de a înveşmânta un apel la intuiţie în hainele raţiunii e necesar să eşueze în
aceeaşi manieră. Este necesar ca sistemul, în funcţie de condiţiile cazului, să se învârtă în cerc.
Dacă moralitatea nu e menită să graviteze spre nici un scop, ci să se menţină în echilibru în
spaţiu, nu are nici un rost să încerci să suspenzi un punct al ei de un altul. Faptul existenţei regulilor
morale presupune o anumită îmbinare de idei. Nu serveşte nici unui ţel detaşarea acestor idei una de
alta, spunând că una dintre ele e necesar să existe pentru că există cealaltă. Împingeţi moralistul un
pas mai departe şi el nu va putea spune decât că cealaltă e necesar să existe datorită celei dintâi. Casa
e necesar să aibă un centru pentru că are laturi, şi laturi pentru că are un centru. Dar problema
noastră vizează întreaga casă şi cum ajunge ea să existe. Este însă mult mai simplu să spunem direct
că ea există pentru că există. La acest rezultat e obligat să ajungă până la urmă dr. Whewell şi credem
că el ar fi economisit o mare cantitate de logică defectuoasă dacă ar fi început chiar cu el. Atât despre
existenţa regulilor morale,acum despre, ce anume sunt ele.
„Nu ne bazăm regulile de acţiune pe tendinţa acţiunilor de a produce fericirea celorlalţi sau a
omenirii în general pentru că nu putem rezolva o problemă atât de dificilă cum e aceea de a determina
care dintre cele două cursuri ale acţiunii va produce cea mai mare cantitate de fericire umană,şi apoi
noi vedem un mod mai simplu şi mult mai satisfăcător de a deduce astfel de reguli, anume
considerând că e necesar să existe astfel de reguli, că e necesar ca ele să fie reguli pentru om, un om
care trăieşte printre oameni, şi pentru ansamblul fiinţei umane. Deoarece suntem conduşi astfel direct
la regulile morale prin luarea în considerare a condiţiei interne a fiinţei umane, nu putem socoti
înţelept să întoarcem spatele acestei metode şi să încercăm să determinăm astfel de reguli prin
referire la o obscură şi dificil de controlat condiţie externă, anume cantitatea de fericire produsă.“
Dacă acestea nu ar fi propriile cuvinte ale dr. Whewell ar trebui să ne aşteptăm să fim acuzaţi,
aşa cum l-a acuzat el pe Bentham, de prezentare caricaturală. Citatul de mai sus este dat ca o
formulare ştiinţifică a modului adecvat de a descoperi care sunt regulile moralităţii! Ar trebui să
„deducem asemenea reguli“ din patru considerente. În primul rând, „că este necesar să existe
asemenea reguli“,un preliminar necesar, desigur. Dacă e să construim un zid, o facem pentru că s-a
decis anterior că e necesar să existe un zid. Dar noi trebuie să ştim la ce serveşte zidul, cărui scop e 
menit el să servească,altfel nu vom şti ce fel de zid se cere. Cărui scop sunt menite să servească regulile
morale? Nici unui scop, potrivit dr. Whewell. Ele nu există în vederea unui scop. A le avea e parte a
naturii umane, aşa cum e (şi aceasta e chiar ilustrarea dr. Whewell) circulaţia sângelui. Acum apare
întrebarea: ce reguli sunt parte a naturii noastre? Aceasta se poate descoperi luând în considerare trei
lucruri: că ele trebuie să fie „reguli pentru om,pentru un om care trăieşte printre oameni,şi pentru
fiinţa umană în ansamblu“. Asta nu înseamnă decât să spunem încă o dată, în mai multe cuvinte, ce
anume vrem, nu cum trebuie să găsim acel ceva.
În primul rând, ele trebuie să fie “reguli pentru om“,dar suntem avertizaţi să nu presupunem că
aceasta înseamnă pentru folosul omului,aceasta înseamnă doar că ele există pentru ca omul să li se
supună. Asta ne lasă exact unde eram la început. Apoi, ele sunt pentru „un om care trăieşte printre
oameni“,adică pentru conduita omului faţă de om,dar cum trebuie omul să se poarte cu un alt om? În
al treilea rând, ele sunt „pentru fiinţa umană în ansamblu“,adică, după explicaţia dr. Whewell, ele sunt
în vederea reglementării dorinţelor noastre, ca şi a acţiunilor noastre,dar ceea ce voiam să ştim era
cum ar trebui să ne reglementăm dorinţele şi acţiunile. Din cele patru propoziţii date ca premise, din
care ar trebui să se deducă toate regulile morale, nici una nu se referă la vreo diferenţă între un tip de
reguli morale şi un altul. Indiferent dacă regula este aceea de a ne iubi sau a ne urî semenii, ea va
răspunde la fel de bine tuturor condiţiilor dr. Whewell. Acestea sunt premisele mai „simple şi mai
satisfăcătoare“ decât acele propoziţii „obscure şi dificil de controlat“, de care e imposibil să fim siguri,
cum sunt cele care spun că anumite acţiuni sunt favorabile şi că altele sunt dăunătoare fericirii
umane! Să încercăm un caz similar. Să presupunem că se cere să se găsească principiile artei
navigaţiei. Bentham spune că este necesar să ne ghidăm după un „scop extern“: avansarea dintr-un
loc în altul pe apă. Nu, spune dr. Whewell, există un mod mai „simplu şi mai satisfăcător“, anume să
considerăm că este necesar să existe o astfel de artă, că e necesar ca ea să existe pentru o corabie,
pentru o corabie care se află pe apă şi pentru toate părţile corabiei. Va avea dr. Whewell câştig de
cauză în disputa cu altcineva prin faptul că presupune că asemenea consideraţii fac superfluă discuţia,
propusă de Bentham, asupra menirii unei corăbii?
Acestă explicaţie este tot ceea ce ne oferă dr. Whewell, în Lectures, în legătură cu modul de a
descoperi şi recunoaşte regulile moralităţii. Dar poate că el s-a priceput mai bine să facă acest lucru
decât să explice cum trebuie el făcut. Oricum, scriind cele două volume ale lucrării Elements of
Morality el trebuia, de bine, de rău, să fi dus la capăt această ispravă,el trebuia să fi găsit calea de a
„deduce regulile morale“. Prin urmare, vom lăsa acum la o parte lucrurile generale pe care ni le spune
dr. Whewell şi vom încerca să evaluăm metoda sa, nu prin ceea ce spune el însuşi despre ea, ci prin
ceea ce îl vedem făcând atunci când o transpune în practică.
Ne întoarcem aşadar la Elements of Morality, şi anume la al treilea capitol al ei, cel intitulat
„Regulile morale există cu necesitate“. Aici găsim deîndată ceva ce a fost bine calculat să ne surprindă.
Faptul că e necesar să existe reguli morale a fost, să ne reamintim, prima din cele patru axiome
fundamentale ale dr. Whewell,şi a fost prezentată până acum ca o lege a naturii umane care nu cere
nici o demonstraţie. S-ar putea ca unii dintre adepţii săi să fie nedumeriţi văzându-l acum
demonstrând-o,chiar mai mult, îl vedem demonstrând-o din utilitate:
„Enumerând şi descriind, aşa cum am procedat, anumite dorinţe ca fiind unele dintre cele mai
puternice izvoare ale acţiunii umane, am stabilit că viaţa omului este greu suportabilă dacă aceste
dorinţe nu sunt, într-un anume grad, împlinite (gratified), că omul nu poate fi deloc satisfăcut
(satisfied) fără a avea cât de cât siguranţa acestei împliniri, că fără proprietate, care împlineşte una
dintre aceste dorinţe, acţiunea liberă a omului nu poate exista, că fără căsătorie, care împlineşte o altă
dorinţă, nu poate exista pace, confort, linişte şi ordine. Şi la fel s-ar putea spune despre toate acele
izvoare ale acţiunii pe care le-am enumerat ca dorinţe mintale (mental desires). Dacă nu ar asigura
satisfacerea în linişte a acestor dorinţe, societatea ar fi tulburată, dezechilibrată şi îndurerată.
Împlinirea unor asemenea dorinţe trebuie să fie o parte a ordinii societăţii. Este necesar să existe
reguli care să direcţioneze cursul şi limitele unei astfel de împliniri. Astfel de reguli sunt necesare
pentru pacea societăţii.“
Acesta este un mod de tratare a subiectului foarte diferit de cel observat în Lectures. Ne aflăm
acum printre temeiuri: bune sau rele, dar totuşi temeiuri. Se vorbeşte despre regulile morale ca
mijloace pentru un scop. Auzim acum de pacea şi confortul societăţii, de realizarea unei vieţi umane
suportabile, de satisfa-cerea şi împlinirea fiinţelor umane, de prevenirea ajungerii societăţii într-o
stare tulbure şi dureroasă. Aceasta este chiar utilitatea , aceasta este plăcerea şi durerea.
Iată că, atunci când sunt voite temeiurile autentice, repudiatul principiu al fericirii este
întotdeauna sursa lor. E adevărat că acest lucru e imediat urmat de o revenire la vechile subiecte ale
necesităţii regulilor „pentru acţiunea omului ca om“ şi ale imposibilităţii de „a concepe omul ca om
fără a-l concepe ca supus regulilor”. Dar orice sens am putea găsi în aceste fraze (care nu e prea
bogat), el este în întregime inspirat din temeiurile utilitariste menţionate mai sus. 
Regulile sunt necesare deoarece oamenii nu ar avea nici un fel de siguranţă pentru nici unul
dintre lucrurile cărora ei le conferă valoare, pentru nimic ce le procură plăcere sau îi scuteşte de
durere, dacă nu s-ar putea baza unul pe altul pentru a face sau a se abţine de la anumite acte. Şi e
adevărat că omul nu poate fi conceput „ca om“, adică având o inteligenţă omenească medie, dacă el ar
fi incapabil să perceapă o utilitate atât de evidentă. Aproape toate generalia ale filosofiei morale de la
începutul lucrării Elements sunt, în acelaşi mod, derivate din utilitate. De exemplu: că dorinţele duc
omenirea într-o stare de conflict şi opoziţie, până atunci când sunt supuse unor reguli generale, dar că,
atunci când au fost stabilite regulile generale, trăirile care se coagulează în jurul acestora „sunt surse
nu de opoziţie, ci de înţelegere“,că ele „tind să aducă indivizii la unison“ şi că astfel de reguli cu privire
la afecte şi dorinţe, tinzând să controleze forţele de respingere care operează în societatea umană şi să
le întărească pe cele de atracţie, adică acelea care tind să unească oamenii, să stabilească armonia,
unanimitatea, simpatia, se regăsesc perfect în felul de a fi a ceea ce numim noi reguli morale.”
Dar acesta este pur şi simplu benthamism , chiar apropiindu-se de fourierism. La fel stau
lucrurile cu încercarea unei clasificări şi definiri a virtuţilor şi, în paralel, a datoriilor corespunzătoare
lor. Definiţiile, atât ale unora, cât şi ale celorlalte sunt deduse din utilitate. După ce clasifică virtuţile
în categoriile bunăvoinţei, dreptăţii, adevă-rului, purităţii şi ordinii, bunăvoinţa este definită ca
„dorinţa binelui pentru toţi oamenii “ şi, într-un sens mai larg, ca „absenţa tuturor afectelor care tind
să separe oamenii şi agregatul afectelor care-i unesc.” Dreptatea e definită ca fiind „dorinţa ca fiecare
om să aibă ceea ce i se cuvine.”Adevărul este definit ca „un acord al expresiilor verbale cu gândirea“ şi
e declarat a fi o datorie, deoarece „minciuna şi înşelătoria tind să separe şi să dezbine indivizii şi să
facă imposibile toate acţiunile care presupun o dependenţă reciprocă, altfel spus, orice acţiune socială
şi orice viaţă socială.”Puritatea este definită drept „control al poftelor prin sentimentele morale şi prin
raţiune.” Ordinea, ca o conformitate a dispoziţiilor noastre interne cu legile şi regulile morale (de ce
nu mai degrabă cu legile bune şi cu regulile morale bune?). Toate aceste definiţii, deşi pasibile de
multe critici de detaliu, sunt în principiu utilitariste. Deşi dr. Whewell nu va recunoaşte promovarea
fericirii ca principiu ultim, el deduce principiile sale secundare din el şi îşi susţine propoziţiile pe
temeiuri utilitariste, atât cât se poate. El se deosebeşte de moraliştii utilitarişti de o factură mai
superficială în principal prin aceea că amestecă apelurile sale la utilitate cu apeluri la “ideea noastră
de om ca om„,şi când temeiurile eşuează sau nu sunt suficient de convingătoare, atunci se recurge în
ultimă instanţă la „toţi oamenii gândesc“ sau „nu ne putem împiedica să simţim“, şi astfel se închide
discuţia. Un asemenea caracter hibrid are etica dr. Whewell din Elements of Morality.
Şi din acest punct de vedere el se aseamănă cu toţi ceilalţi autori ai şcolii intuitiviste a moralei.
Nici unul dintre ei nu este în mod sincer şi consecvent intuitivist. Ca să folosim o expresie fericită a lui
Bentham, aplicată unui caz diferit, ei se adapă de la un dublu izvor , utilitatea şi convingerea internă,
tendinţele acţiunilor şi trăirile pe care oamenii le încearcă faţă de ele. Pentru asemenea autori, aceasta
nu este o problemă de alegere, ci una de necesitate. Ea izvorăşte din natura moralităţii convingerii
interne. Dar utilitatea ca standard poate fi dezvoltată separat şi consecvent,un moralist poate deduce
din ea întregul său sistem al eticii, fără să ceară ajutorul nici unui principiu străin. Nu acelaşi lucru se
întâmplă cu cel ce se bazează pe intuiţia morală,căci unde îşi va găsi el intuiţile morale? Câte
propoziţii etice ar putea fi enumerate cu privire la care cel mai temerar apărător al lor s-ar aventura să
afirme că au adeziunea întregii omeniri? Dr. Whewell declară fără ezitare că judecata morală a
omenirii, când e unanimă, e necesar să fie corectă. „Ceea ce se consideră în mod universal ca fiind
virtuţi e necesar să fie dispoziţii în conformitate cu această lege [supremă],ceea ce e universal
recunoscut ca fiind vicii e necesar să fie greşit.”Aceasta înseamnă a spune cam mult despre valoarea a
ceea ce se numeşte opinia generală a omenirii, când ne aducem aminte în ce superstiţii s-a crezut în
mod universal odinioară şi încă se mai crede de către majoritatea semenilor noştri, în ce vrăjitorii, în
ce magii, astrologii, oracole, fantome, zei şi demoni împrăştiaţi prin întreaga natură. Dar unde pot fi
găsite aceste vicii şi virtuţi recunoscute unanim? Practici dintre cele mai revoltătoare pentru trăirile
morale ale unor epoci şi naţiuni întregi nu şi-au atras nici cea mai mică cenzură din partea altora,şi
este îndoielnic că există o singură virtute care e susţinută ca virtute de toate naţiunile, în acelaşi sens
şi cu aceleaşi rezerve. Există, într-adevăr, unele moralităţi de o utilitate atât de neîndoielnică, atât de
evident indispensabilă pentru ţelurile comune ale vieţii, încât omenirea nu ar putea să varieze cu
privire la ele, sub aspectul regulilor generale, mai mult decât o face în ce priveşte tabla înmulţirii,dar,
chiar şi în acest caz, există sentimente foarte diferite cu privire la excepţii. Vocea universală a
omenirii, la care se apelează atât de des, e universală numai în ce priveşte dezacordurile ei.
Ceea ce avem în realitate este doar vocea majorităţii sau, în lipsa acesteia, aceea a unui număr
mare de persoane având o mare afinitate pentru respectivul subiect,mai ales dacă e vorba de o
afinitate despre care nu pot da nici o explicaţie şi care, cum nu e bazată în mod conştient pe nici un
temei, se presupune că e mai bună decât temeiurile şi are o autoritate mai înaltă. În cazul dr. Whewell,
o mare afinitate de acest fel, împărtăşită de cei mai mulţi dintre aceia pe care îi consideră demni de 
luat în seamă, este întotdeauna o ultima ratio, de la care nu mai există apel. El uită că tot la fel de
mult s-a pledat, şi în multe cazuri s-ar putea încă pleda, în favoarea celor mai absurde superstiţii.
S-a presupus tacit că, oricât de susceptibili de greşeală ar fi oamenii în ceea ce priveşte opiniile
lor, ei au în general dreptate în privinţa afinităţilor (feelings) lor şi în special în privinţa antipatiilor
lor. Dimpotrivă, nu există nimic altceva care să fie mai imperativ de justificat prin temeiuri.
Antipatiile oamenilor sunt în cea mai mare parte derivate din trei surse. Una dintre ele este o
impresie, adevărată sau falsă, de utilitate.
Nu le place ceea ce este dureros sau periculos sau ceea ce pare să fie astfel. Acestor antipatii,
fiind bazate pe principiul fericirii, trebuie să li se ceară să se justifice pe baza lui. A doua clasă de
antipatii este împotriva a ceea ce li se spune oamenilor sau îşi imaginează ei înşişi că este neplăcut
pentru anumite puteri, vizibile sau invizibile, capabile să le facă rău şi a căror mânie, odată aprinsă, se
poate descărca pe cei ce au tolerat, ca şi pe cei care au comis fărădelegea. Al treilea gen de antipatii,
deseori la fel de puternice ca oricare din celelalte două, sunt orientate către simplele diferenţe de
opinie sau de gust. Oricare dintre cele trei, când sunt hrănite prin educaţie şi prin încrederea ce
rezultă din încurajarea reciprocă, ia în minţile comune caracterul unei trăiri morale. Dar să pretinzi că
oricare dintre aceste antipatii, dacă ar ajunge atât de generale, ar conferi cea mai mică garanţie a
propriei sale justeţi şi rezonabilităţi sau ar putea pretinde să fie constrângătoare asupra acelora care
nu împărtăşesc acel sentiment (sentiment) este la fel de iraţional ca a aduce credinţa în fantome sau
vrăjitoare ca dovadă a existenţei lor reale. Eu nu sunt ţinut să mă abţin de la o acţiune pentru că unei
alte persoane îi displace, oricât şi-ar înnobila ea antipatia cu numele de dezaprobare. Nu putem trece
peste criticile dr. Whewell adresate lui Bentham fără a atrage atenţia asupra unor observaţii făcute de
el asupra felului de-a fi al lui Bentham ca jurist, mai degrabă decât ca moralist. În această ipostază, dr.
Whewell îi dă mai multă dreptate lui Bentham decât o face în domeniul filosofiei morale. Dar îi
găseşte vină în privinţa a două lucruri: în primul rând, pentru că nu recunoaşte în suficientă măsură
ceea ce dr. Whewell numeşte elementul istoric al legislaţiei şi apoi pentru că îşi imaginează că „într-o
anumită măsură, schemele sale de legi ar putea fi făcute independente de condiţile locale“ (Lectures,
p. 254). Dr. Whewell admite ca parte a doctrinei lui Bentham teza că e necesar ca diferite ţări să aibă,
într-o anumită măsură, legi diferite,el ştie că acesta a scris o carte intitulată Essay on the Influence of
Time and Place in Matters of Legislation,dar consideră că Bentham a greşit susţinând că ar trebui să
existe un plan general ale cărui detalii ar trebui modificate doar de circumstanţele locale şi susţine că
ţări diferite cer planuri de bază (ground-plans) legislative diferite:
„Există în orice cod naţional de legi un element istoric necesar şi fundamental,există nu puţine
prevederi suplimentare care pot fi adăugate sau adaptate la circumstanţele locale după ce corpul
principal al codului a fost construit,există nu puţine tuşe de culoare locală care pot fi puse după ce
tabloul a fost aproape pictat,dar nu există nici un element care să aparţină legii încă de la originea sa
şi care să pătrundă la rădăcinile sale, o parte a structurii ei intime, o direcţie în proiectul originar.
Concepţiile naţionale cu privire la statutul persoanei, la proprietate şi la modurile de achiziţie, la
tranzacţii şi la modurile de încheiere a lor, la familie şi la consecinţele ei, la guvern şi la originile sale,
toate acestea afectează chiar şi cele mai universale aspecte şi diviziuni ale delictelor penale,acestea
afectează încă şi mai mult fiecare pas al procesului expozitiv pe care legea civilă îl aplică drepturilor
(rights) atunci când defineşte delictele penale.”
Ceea ce dr. Whewell desemnează prin expresia obscură şi înşelătoare „un element istoric“,
acuzându-l pe Bentham că nu i-ar fi acordat suficientă atenţie, reprezintă trăirile şi opiniile existente
ale oamenilor. Acestea pot fi numite, fără îndoială, istorice într-un anume sens, ca fiind parţial
produsul istoriei lor anterioare,dar, oricâtă atenţie ar merita aceste opinii şi trăiri în domeniul
legislativ, o merită nu în calitate de fapte istorice, ci de forţe sociale existente actualmente. Bentham,
alături de toate persoanele raţionale, admite că un legiuitor este obligat să dea atenţie opiniilor şi
trăirilor oamenilor pentru care legiferează,cu precizarea că el nu a privit aceste opinii şi trăiri ca
afectând, în vreun grad semnificativ, ceea ce era dezirabil să fie făcut, ci numai ceea ce putea fi făcut.
Să luăm unul dintre cazurile oferite de dr. Whewell, concepţiile naţionale cu privire la statutul
persoanei“. „Concepţiile naţionale“ pot privi sclavia ca pe o condiţie legitimă a fiinţelor umane, şi
domnul Livingstone, legiferând pentru Louisiana, s-ar fi putut să fi fost obligat să recunoască sclavia
ca pe un fapt şi să o prevadă, pe ea şi consecinţele ei, în codul său de legi,dar el a trebuit să privească
egalitatea fiinţelor umane ca fundament al legiferării sale şi concesia făcută „elementului istoric“ ca pe
o problemă de oportunitate temporară, străduindu-se să educe naţiunea, prin tot ce-i stă în putere, în
spiritul unor lucruri mai bune. La fel despre celelalte subiecte menţionate de dr. Whewell,
proprietatea, contractele, familia şi guvernarea. Faptul că în oricare dintre aceste probleme un popor
preferă un anume mod particular de legiferare din motive istorice , adică îl preferă pentru că l-a folosit
timp îndelungat , nu demonstrează deloc existenţa vreunei capacităţi originare de adaptare a lui la
felul de-a fi al acelui popor ori la circumstanţe şi contribuie foarte puţin la a-l recomanda pentru 
profitul său imediat. Dar poate fi foarte important să se determine ce poate face legiuitorul şi, încă mai
mult, maniera în care el se cuvine s-o facă,Bentham a conferit ambelor aspecte întreaga lor greutate.
Ceea ce se află în dispută între el şi dr. Whewell este teza susţinută de Bentham că e bine ca legiuitorul
să aibă mereu în faţă un ideal a ceea ce ar face el dacă oamenii pentru care face legi ar fi în întregime
lipsiţi de prejudecăţi sau părtiniri accidentale,în timp ce dr. Whewell, punând chiar „la baza
sistemului“ prejudecăţile şi părtinirile lor accidentale, impune legislaţia nu ca simplă recunoaştere a
trăirilor populare existente, ci ca supunere faţă de ele.
Cealaltă obiecţie adusă de dr. Whewell lui Bentham ca autor pe probleme legislative (căci vom
omite critica sa a clasificării delictelor ca pe o chestiune mult prea de detaliu în raport cu prezenta
discuţie) este aceea că el nu ar recunoaşte pe deplin „menirea morală a dreptului“ (p. 257). Dr.
Whewell spune, într-o frazeologie pe care o prescurtăm considerabil, că dreptul trebuie nu numai să
apere şi să satisfacă omul, ci şi să-l perfecţioneze şi să-l înveţe,nu numai să aibă grijă de el ca animal,
dar şi să-l înalţe la o viaţă morală. Pedeapsa, prin urmare, spune el, „trebuie să fie nu numai un mijloc
de prevenire a suferinţei, ci şi o lecţie morală“ (Ibid.). Dar Bentham, cum e obligat să admită acum şi
dr. Whewell, spune acelaşi lucru şi, în realitate, el împinge această doctrină atât de departe, încât
susţine că pedeapsa legală trebuie câteodată ataşată actelor doar în scopul stigmatizării lor şi al
reorientării sentimentului popular împotriva lor. Nimeni nu recunoaşte mai mult decât Bentham
această cea mai importantă, dar şi cea mai neglijată funcţie a legiuitorului, funcţia de dascăl, atât sub
aspect moral, cât şi intelectual. Dar pentru aşa ceva el nu se bucură de nici un credit din partea dr.
Whewell, cu excepţia aprecierii că a greşit în ce priveşte principiile sale,căci dr. Whewell pare să
socotească recunoaşterea moralităţii ca un bine drept o impertinenţă din partea oricui care gândeşte,
ca şi Bentham, că ea este un mijloc în vederea unui scop. Dacă cineva care crede că sentimentele
morale trebuie orientate de fericirea omenirii propune ca aceste sentimente morale să fie cultivate şi
stimulate, dr. Whewell consideră un asemenea lucru ca o abandonare a principiilor utilitariste şi ca o
tentativă de a împrumuta sau chiar a fura propriile sale principii.
Pentru a ne da un exemplu de „încercare a lui Bentham de a exclude moralitatea ca atare din
legislaţia sa“, dr. Whewell se referă la „ceea ce spune el cu privire la legile căsătoriei şi în special în
favoarea libertăţii divorţului prin consimţământ reciproc“. Cum aceasta este singura oportunitate pe
care dr. Whewell o oferă cititorilor de a compara modul său de discutare a unei probleme morale
specifice cu acela al lui Bentham, vom consacra câteva cuvinte acestui subiect.
După ce citează din Bentham observaţia că o guvernare care interzice divorţul „îşi asumă riscul
de a hotărî că înţelege interesele indivizilor mai bine decât o fac ei înşişi“, dr. Whewell răspunde că
aceasta este o obiecţie faţă de toate legile,că, în multe alte cazuri, „guvernarea, atât în procesul
legiuirii, cât şi al administrării, presupune că înţelege interesele indivizilor şi interesul public aşa cum
e afectat de ele, mai bine decât o fac ei înşişi“. Cuvintele scrise cu caractere italice schimbă cu abilitate
problema. Guvernarea este îndreptăţită să presupună că va avea mai bine grijă de interesul public
decât indivizii, chiar dacă nu va avea mai bine grijă de propriul lor interes. Una este pentru legiuitori
să dicteze indivizilor ce trebuie ei să facă pentru propriul lor avantaj, şi alta să protejeze interesul altor
persoane care ar putea fi afectate nociv de actele lor. Cazurile exemplificate de însuşi dr. Whewell sunt
suficiente: „Care este sensul restricţiilor impuse de dragul sănătăţii publice, curăţeniei şi confortului?
De ce nu sunt indivizii lăsaţi să facă tot ce le place cu privire la asemenea chestiuni? Evident, pentru că
neglijenţa, ignoranţa, indolenţa i-ar impiedica să facă tot ce este posibil pentru propriul lor interes“ (p.
258). Am putea spune, mai degrabă, că i-ar determina să facă ceea ce e contrar interesului altor
oameni. Menirea cea mai potrivită a legilor din domeniul sanitar nu e aceea de a constrânge oamenii
să aibă grijă de propria lor sănătate, ci aceea de a-i opri să pună în pericol sănătatea celorlalţi. A
prescrie prin lege ceea ce ei ar trebui să facă pentru propria lor sănatate ar fi privit, pe bună dreptate,
de cei mai mulţi oameni ca un lucru foarte asemănător tiraniei.
Dr. Whewell continuă:
„Dar este dl Bentham gata să aplice în mod consecvent principiul pe care îl presupune astfel,
anume că în asemenea probleme indivizii sunt cei mai buni judecători ai proprilor lor interese? Va
permite el ca divorţul să aibă loc oricând cele două părţi consimt în a-l dori? ... O asemenea facilitate
în materie de divorţ elimină orice diferenţă între căsătorie şi concubinaj. Dacă o pereche se poate
separa atunci când îi place, de ce-şi mai asumă legiuitorul sarcina de a le recunoaşte convieţuirea?”
Aplicaţi aceste consideraţii altor cazuri. Dacă un individ îşi poate plăti croitorul atunci când el şi
croitorul său aleg să facă acest lucru, de ce îşi mai asumă legea sarcina de a-i recunoaşte ca debitor şi
creditor? De ce să recunoaştem ca parteneri în afaceri, ca moşier şi ca dijmaş, ca angajat şi ca
angajator, oameni care nu sunt legaţi unul de altul pentru toată viaţa?
Dr. Whewell găseşte ceea ce el crede a fi o inconsistenţă în concepţia lui Bentham cu privire la
acest subiect. El descrie astfel opiniile lui Bentham:
„Căsătoria pe viaţă este, spune el [Bentham], cea mai naturală căsătorie,dacă nu ar fi existat nici
o lege, cu excepţia legii obişnuite a contractelor, acesta ar fi fost cel mai obişnuit aranjament. Până aici
totul e bine. Dar dl Bentham, ducându-şi argumentul până aici, nu şi-l continuă. Ce concluzie am
putea presupune că a intenţionat el să tragă? Oare că acest aranjament ar fi fost foarte general în
absenţa legii şi că, prin urmare, legiuitorul trebuie să dea o lege pentru a-l face universal?… Nu. Chiar
propoziţia care urmează este folosită pentru a arăta absurditatea faptului de a face din această
înţelegere una din care părţile nu se pot elibera prin acord mutual. Şi nu există nici o încercare de a
reduce aceste argumente, sau rezultatele lor, la ceva consistent.”
Ideile dr. Whewell cu privire la inconsistenţă par să fie deosebite. Bentham, spune el, este de
părere că în majoritatea cazurilor cel mai bine pentru fericirea persoanelor căsătorite este să rămână
împreună. Aşa să stea lucrurile (întreabă dr. Whewell). Atunci de ce să nu-i forţăm să rămână
împreună, chiar dacă ar fi mai bine pentru fericirea lor să se separe?
Să urmărim iarăşi câteva cazuri paralele. În alegerea unei profesii, o persoană sensibilă se va
fixa pe aceea în care va găsi că e agreabil să rămână,ar rezulta că nu ar fi legal să-ţi schimbi o profesie
odată aleasă. Un moşier, când are un bun arendaş, îşi va servi cel mai bine interesele proprii prin
gestul de a nu-l schimba,ar rezulta de aici că orice arendă trebuie să fie pe viaţă. Alegătorii care şi-au
găsit un bun reprezentant vor proceda probabil înţelept realegându-l,rezultă că membrii
parlamentului se cuvine să fie de neînlocuit.
Dr. Whewell a intenţionat să arate spre ce erori a fost condus Bentham atunci când a tratat
problema căsătoriei separat de „bazele ei morale“. Totuşi, o parte a plângerii sale este că Bentham ia
în considerare bazele morale, ceea ce, după părerea dr. Whewell, el nu ar avea nici un drept să facă.
Dacă o persoană căsătorită o maltratează pe cealaltă ca să obţină consimţământul ei pentru divorţ,
„... decizia lui Bentham este că trebuie să conferim liber-tatea părţii maltratate, şi nu celeilalte…
Acum, faţă de această decizie eu nu am nimic de obiectat,dar trebuie să remarc faptul că opinia care o
face acceptabilă este aceea că ea e o decizie pe baze morale, una pe care dl Bentham nu o va
recunoaşte de bunăvoie. Omul nu trebuie să poată profita de ceea ce a făcut greşit,aceasta este o
maximă care chiar ne satisface. Dar dl Bentham, care priveşte ceea ce e greşit numai ca pe ceva
dăunător, va găsi dificil, cred eu, să-l satisfacă pe acel om convingându-l că el a fost cinstit folosit.”
Dl Bentham şi-ar fi imaginat cu dificultate că acela care încearcă să-i critice filosofia ar putea
cunoaşte atât de puţine din elementele ei. Dr. Whewell se întreabă ce temei ar putea exista, pe baza
principiilor lui Bentham, pentru a nu permite unui om să tragă beneficii de pe urma propriilor fapte
greşite (by his own wrong). Oare nu a realizat el niciodată că acest temei constă în a priva omul de
mobilul care-l face să comită ceva greşit?
În sfârşit, spune dr. Whewell, „nici o regulă bună nu poate fi stabilită pe această temă fără a privi
uniunea maritală dintr-un punct de vedere moral,fără a considera că una dintre marile meniri ale
legii, aceea de a eleva şi purifica ideea pe care şi-au făcut-o oamenii despre căsătorie, de a-i face să o
considere ca o completă unire a intereselor şi trăirilor, a bucuriilor şi speranţelor celor două părţi.“
Nu putem fi de acord cu doctrina că menirea legii ar trebui să fie aceea de a-i „face pe oameni să
considere“ căsătoria ca fiind ceva ce ea nu este. Nici Bentham, nici altcineva care gândeşte la fel ca şi
el nu vor nega că această unire completă este cel mai înalt ideal al căsătoriei,dar e o proastă filosofie
aceea care vorbeşte despre o relaţie ca şi cum ar fi fost întotdeauna cel mai bun lucru dintre câte pot
exista, ca să conchidă apoi că, atunci când e clar că lucrurile nu stau aşa, cum se întâmplă în imensa
majoritate a cazurilor, şi chiar atunci când avem cazul contrar, cum se întâmplă într-o considerabilă
minori-tate de cazuri, ea ar trebui totuşi tratată exact ca şi când faptele corespund întru totul teoriei.
Libertatea divorţului este apărată deoarece căsătoriile nu sunt ceea ce dr. Whewell spune că ar trebui
să credem că sunt, deoarece o alegere făcută de o persoană fără experienţă şi a cărei corectare nu este
permisă nu poate, cu excepţia cine ştie cărui accident fericit, să realizeze condiţiile esenţiale pentru
această uniune completă. Oferim aceste observaţii nu pentru că vrem să discutăm problema, ci pentru
că vrem să discutăm felul în care o tratează dr. Whewell, ca parte a comparaţiei pe care el îşi invită
cititorii să o facă între metoda sa şi cea a lui Bentham. Dacă am fi vrut să confirmăm caracterizarea
generală pe care am atribuit-o filosofiei dr. Whewell urmărind în detaliu moralitatea propusă de el,
atunci cele două volume ale lucrării Elements ne-ar fi putut oferi materie primă din abundenţă. Am fi
putut arăta că dr. Whewell nu numai că nu aduce nici o îmbunătăţire vechilor doctrine morale, dar
încearcă să revigoreze mai multe dintre acelea care au fost între timp pierdute sau marginalizate de
curentul progresului uman.
Îl vedem astfel propovăduind peste tot, ca una dintre cele mai sacre datorii, respectul pentru
superiori, chiar şi atunci când nu este meritat personal, ca şi supunerea la legile existente, chiar şi
când sunt rele. „Legile statului trebuie să fie respectate chiar şi atunci când instituie sclavia.”
„Moralitatea individului“, spune el, „depinde de neviolarea de către el a legilor naţiunii sale“. Datorăm
supunere nu atât faţă de spiritul legii, cât faţă de litera ei.
Într-adevăr, legea e acceptată de dr. Whewell ca fiind izvorul drepturilor,al acelor drepturi pe
care avem datoria morală primară să nu le încălcăm. Şi simplul obicei are aproape aceeaşi autoritate
cu legiferarea expresă. Chiar şi într-o chestiune atât de personală precum căsătoria, obişnuinţele şi
practicile fiecărei ţări sunt legea supremă. „În unele ţări, căsătoria copilului este o problemă rezolvată
de obicei de părinţi,în asemenea cazuri, este datoria copilului să-şi pună afectele, atât cât este posibil,
în armonie cu acest obicei.” „Respectul şi afecţiunea“ pentru „constituţia fiecărei ţări“, susţine el, este
„una dintre datoriile cetăţeanului“.
Şi iarăşi, afirmă dr. Whewell cu o francheţe în care azi nu se mai aventurează de regulă
persoanele având poziţia şi importanţa sa, a nu crede într-o guvernare providenţială a lumii ori în
revelaţie este o crimă morală,iată de ce „oamenii sunt blamabili pentru că nu cred în adevăruri după
ce le-au promulgat, deşi ei sunt nişte ignoranţi neblamabili înainte de promulgare.” Aceasta este chiar
esenţa intoleranţei religioase, agravată de faptul că printre persoanele astfel stigmatizate moral sunt
incluşi în mod notoriu mulţi dintre cei mai buni oameni care au trăit vreodată. El merge chiar mai
departe şi formulează principiul intoleranţei în forma sa cea mai generală, spunând că „omul care
susţine opinii false“ este condamnabil moral „atunci când a avut mijloa-cele cunoaşterii adevărului,”că
este „datoria sa să gândească raţional“ (i.e. să gândească la fel ca dr. Whewell),că nu are nici un rost să
spună că „a făcut tot ce a putut ca să ajungă la adevăr, deoarece un om nu a făcut niciodată tot ce a
putut pentru a ajunge la adevăr.”
Dacă un om nu a făcut niciodată tot ce a putut, nici judecătorul său nu a făcut tot ce a putut,iar
ereticul poate avea mai multe temeiuri pentru a crede că opinia sa este adevărată decât are judecătorul
pentru a afirma că e falsă. Dar judecătorul este de partea opiniilor tradiţionale, ceea ce, după
standardul dr. Whewell, face ca totul să fie în regulă. Nu e, totuşi, menirea noastră să-l criticăm aici pe
dr. Whewel în calitatea sa de dascăl întru detaliile moralităţii. Proiectul nostru nu merge mai departe
de dorinţa de a ilustra controversa sa cu Bentham în privinţa primului principiu. S-ar putea considera
că argumentele dr. Whewell împotriva filosofiei utilităţii sunt prea slabe pentru a merita o respingere
atât de lungă. Dar argumentele slabe trec uşor drept convingătoare atunci când sunt de aceeaşi parte a
baricadei cu sentimentul predominant,şi cititorii sunt, în general, atât de puţin familiarizaţi cu acest
sistem de filosofie morală sau cu oricare altul, încât ei iau de bun cuvântul oricui, în special al unui
autor reputat, care promite să-i informeze în ce constă acesta, acceptând că o anume doctrină trebuie
să fie într-adevăr absurdă chiar dacă numai câteva simple truisme i-au fost opuse drept replică. Prin
urmare, nu a fost deloc lipsit de importanţă să arătăm, printr-o examinare amănunţită, că dr. Whewell
nu a înţeles şi şi-a reprezentat greşit filosofia utilităţii şi că încercările sale de a o respinge şi a edifica o
filosofie morală fără ea au eşuat nu mai puţin.