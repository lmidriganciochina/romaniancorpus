Cinci minute, care mi s-au părut lungi cât cinci ore, m-am frământat, apoi, brusc, mâna stângă mi-a țâșnit singură în sus, deși doamna profesoară nu pusese nicio întrebare, ne vorbea despre criza Imperiului Roman. Eu însă trebuia să-mi rezolv criza proprie. M-am ridicat și am spus, hodoronc-tronc:
— Vinovatul e în banca mea și, ca să vă spun adevărul, vinovatul sunt numai eu. L-am adus cu mine ca să ilustrez compunerea „Prietenul meu cel mai bun“, de la română, care mi-a ieşit prea scurtă. El a lătrat.
Și l-am scos pe Joi. Așa-l cheamă, pentru că l-am primit într-o joi. Claudia îi scrie uneori numele Joy, adică bucurie. Clasa a făcut, ca un singur om, uuaaa!, iar Joi a început să latre ca atunci când o vede pe Lala, mâţa vecinilor noştri. Toată lumea rămăsese cu gura căscată. Nici nu mă mir: Joi e cel mai simpatic câine chihuahua pe care l-ați văzut vreodată. E cafeniu, delicat, are 35 de cm și puțin peste un kilogram. A încăput perfect în rucsacul meu, de unde-și ițea capul, de fapt un căpșor ca de căprioară în miniatură. E tot numai ochi: două bile negre, lucioase şi o privire vie şi mândră cu care îţi topeşte inima. Codița e din cartea de geometrie: un semicerc perfect. Când merge, zici că-i un fulg: plutește pur și simplu! Să nu-l enervați, vă rog, că are „sindromul câinelui mic“, latră, mârâie și-și arată colții... de lapte (încă nu și-a schimbat dinții!). L-am luat pe Joi în brațe și l-am ocrotit de colegii care săriseră din bănci și se strânseseră în jurul meu într-o hărmălaie de nedescris, în timp ce el mârâia ca un urs și-și tot arăta dințișorii de lapte. Doamna profesoară a râs.
Ce să vă mai spun? Joi a fost eroul zilei. I-am cerut iertare lui Adi. Supărarea i-a trecut în cinci minute, tot atâtea câte mă frământasem eu dacă să spun adevărul sau nu. După ce mi am citit la ora de română compunerea, am constatat două lucruri. Primul, greșisem complet portretul: prietenul meu cel mai bun nu este Joi, este Adi. Am spus asta cu glas tare, iar după ore mi-am făcut un selfie cu prietenul meu cel mai bun.
Al doilea lucru, pe care cred că l-ați remarcat deja: am reușit aici să-l descriu pe Joi în mai mult de trei fraze seci şi am făcut-o aproape la fel de bine ca sora mea cea talentată la română (of, poate că sunt totuşi cam lăudăros). La teza de mate am luat 10, deși eram cu gândul la Joi, care fusese dus în cancelarie. „Să nu se mai repete!“, mi-a spus domnul diriginte cu o voce severă, sub care am ghicit un zâmbet. Ajuns acasă, am simțit nevoia să-mi fac un selfie şi cu Joi, prietenul meu al doilea cel mai bun, care-și ținea codița-semicerc în sus, semn de bucurie și de mare mândrie.
Realizează câte o fișă de identitate pentru fiecare dintre personajele Bogdan, Claudia și Adi. Notează în partea din stânga sus numele personajului, apoi, în spațiul din dreapta, desenează-i portretul. În partea de jos precizează identitatea fiecăruia și două trăsături.
Realizează o fișă asemănătoare și pentru Joi. În partea de jos notează toate informațiile din text referitoare la acesta.
Autoarea textului îți propune un exercițiu. Sora lui Bogdan avea obiceiul să privească norii și să vadă în ei tot felul de ciudățenii. Uită-te pe cer într o zi cu nori și încearcă să descoperi făpturi sau obiecte pe care le formează aceștia. Scrie apoi un text de câteva rânduri în care să descrii ceea ce ai văzut.
Prima lucrare de artă care ar putea fi considerată un selfie este tabloul Autoportret într-o oglindă convexă (foto 1), realizat în jurul anului 1524 de pictorul italian Parmigianino. Primul autoportret fotografic a fost făcut însă în 1839 (foto 2) de către Robert Cornelius, chimist amator și fotograf din Philadelphia. Acesta a pus filmul în aparatul de fotografiat, a scos capacul obiectivului și a rămas nemișcat aproximativ 15 minute.
Cuvântul selfie, provenit din limba engleză, a fost folosit prima dată în 2002, într-un comentariu postat pe un forum de Nathan Hope, un australian care a numit astfel o fotografie pe care și-a făcut-o singur. Cuvântul selfie a început să fie folosit din ce în ce mai des, așa că editorii dicționarelor Oxford l-au declarat în 2013 cuvântul anului și l-au inclus în lucrările lor, definindu l ca „fotografie pe care cineva și-o face sieși, de obicei cu un smartphone sau cu o cameră web, fotografie distribuită apoi pe rețelele de socializare“.
Inclus în ediția din 2016 a Dicționarului explicativ al limbii române, selfie apare cu sensul de „fotografie pe care o persoană și-o face sieși cu un dispozitiv digital
Adevărații prieteni, rudele mai presus de sânge, erau trei: Vasile Bănățeanu, Roman al lui Tudorel și Adam al Vicii. Eram născuți tuspatru în același an. Vârsta mea de la cinci la șapte ani stă sub zodia de auroră a acestor prietenii. Dimineața, de-abia trezit, numai ce auzeam strigăte din curte, din toate puterile: „Lúlu Pópii, Lúlu, Lúlu Pópii!“ O mică pauză. Apoi: „Lulu“. Pe urmă iarăși: „Lúlu Pópii! Lúlu Pópii!“ Chemările se urmau cu modulații și variațiuni de accent ce veneau de-a dreptul din dorul inimii. Fusese așa de lungă noaptea! O noapte întreagă nu ne-am văzut! De multe ori îi lăsam 
într-adins să cheme cât mai mult și cât mai felurit, căci Mamii îi făcea un deosebit haz acest cor ce varia între răcnete și cântece. Mă îmbrăcam și ieșeam
Cam din același timp mă urmărește și amintirea unei zile când am pus la încercare cerul. Umblând odată pe uliță cu ochii în sus, am băgat de seamă că cerul venea tot cu mine. Zenitul se mișca din loc, ținându-se neîntrerupt deasupra mea! Era o descoperire cu totul nouă, pe care mă simțeam obligat să o păstrez ca un mare secret în cel mai ascuns ungher al inimii. Începeam 
să-mi tălmăcesc viitorul pe linia de vis a acestei descoperiri, încât pentru nimic în lume nu m-aș fi încumetat s-o împărtășesc și altora. În fiecare zi puneam zenitul la încercare, dacă se mai ține pe urmele mele sau nu. Aș fi fost fără îndoială dezamăgit de moarte să fi aflat într-o zi că zenitul mă trădează. Și continuam să țin taina sub trei lacăte și șapte peceți. Totuși, odată, în răgazul dintre două jocuri, îi spun lui Adam al Vicii cât de ales este creștetul meu, sub tăria cerului. Numaidecât Adam își ridică și el ochii – și o ia razna. Pe urmă se întoarce și-mi zice: „Și cu mine vine cerul!“ L-am privit cu un zâmbet de milă, cu îndoială apoi, și pe urmă cu nedumerire. Adam își întărea cele spuse cu un „zău curat“, formula curentă a jurămintelor în sat. „Zău curat – nu minți?“, îl mai întreb eu o dată, cu toate că știam că orice asemenea întrebare era de prisos. ,,Zău curat că nu mint“, făcu încă o dată Adam, c-o hotărâre ce mă rușina. Formula era pentru noi prea sacră, decât să mai fi putut sta la îndoială. Eram dezolat că nu mă dovedeam a fi singurul ales, dar în aceeași clipă un alt gând mă îndruma către o nouă încercare. „Ascultă, Adam, îi zic, tu s-o iei pe uliță în sus, eu o iau pe uliță în jos. Dacă cerul se ține de tine, cum zici, și vine și cu mine, cum zic, atunci crapă și zărim ce-i acolo înăuntru. Poate că o să vedem chiar îngerii...“ Și Adam, înduplecat și el de logica mea, ce părea închegată și fără greș, o luă pe uliță în sus, iar eu pe uliță în jos. După ce mântuirăm suta de pași, fără de a auzi niciun pocnet de grinzi cerești în înalt, ne oprirăm. Tăria albastră nu s-a despicat. Ne-am apropiat iarăși unul de celălalt. „Mergea cerul cu tine?“, îl întreb. „Mergea“, zice Adam. „Și cu mine mergea, răspund eu, dar atunci de ce nu crapă în două?“

Personajele principale din film sunt Riley Andersen, o fetiță de unsprezece ani, și emoțiile care lucrează în sediul central din mintea ei: Bucuria, Tristețea, Frica, Dezgustul și Furia. Bucuria este prima emoție care a apărut în mintea lui Riley în momentul în care fetița s-a născut, iar dorința acestei emoții este ca Riley să aibă o viață fericită. În scurt timp, Bucuria descoperă că trebuie să se confrunte cu alte emoții care doresc să-i ia locul la panoul de comandă, dar constată că aproape fiecare are un rol bine stabilit: Frica o protejează pe Riley, făcând-o mai atentă și mai precaută, Dezgustul o ajută să nu se apropie de ceea ce este respingător, iar Furia – să-și apere punctul de vedere și să nu accepte nedreptățile. Singura emoție căreia Bucuria nu-i găsește vreun rost este Tristețea și tocmai de aceea încearcă să o țină la distanță de panoul de comandă.
Sediul central al minții lui Riley este legat prin niște raze de cele cinci insule ale personalității: Insula Familiei, Insula Sincerității, Insula Hochei (sportul preferat al lui Riley), Insula Prieteniei și Insula Poznașă, spre care sunt transmise amintirile cele mai importante. Timp de unsprezece ani, Bucuria a fost emoția care a deținut controlul, dar, din momentul în care familia Andersen se mută din Minnesota în San Francisco, toate emoțiile din sediul central al lui Riley sunt date peste cap, iar insulele personalității se află în pericol.
Deși Bucuria încearcă să păstreze o atitudine pozitivă, emoțiile nu reușesc să cadă de acord în privința celui mai bun mod de a face față provocărilor unui nou oraș, unei noi locuințe și unei noi școli. Preiau pe rând conducerea, se ceartă, se contrazic, spre nemulțumirea părinților lui Riley, care se simt depășiți de comportamentul fetei. În cele din urmă, emoțiile învață un lucru important: doar lucrând în echipă îi vor putea oferi lui Riley o viață fericită.
crezi că viața ar fi mai bună fără emoții? Notează două schimbări pozitive și două schimbări negative pe care le-ar produce dispariția emoțiilor din viața ta.
Împărțiți-vă în cinci grupe. Fiecărei grupe i se va atribui una dintre următoarele emoții: bucurie, tristețe, frică, dezgust, furie. Scrieți pe o coală albă denumirea emoției și notați pe o coloană situațiile în care emoția respectivă v-a ajutat, iar pe o altă coloană situațiile în care nu v-a fost utilă. Alegeți un raportor care să prezinte în fața clasei constatările voastre. Discutați despre rolul pozitiv pe care toate aceste emoții l-au avut în viața voastră și despre efectele lor negative, valorificând prezentarea fiecărei grupe.
Oglinda emoțiilor. Prin emoții ne asemănăm și ne diferențiem. Există oameni care nu își manifestă emoțiile și oameni care și le manifestă excesiv. Tu cum te comporți când ai emoții? Privește desenul alăturat și notează în caiet cum te exprimi când trăiești emoția sugerată de fiecare simbol.
— Cine hotărăște că sensul cuvântului câine este «câine»? Tu, Nicholas. Tu, eu și toți ceilalți din această clasă, din acest oraș, din acest stat și din această țară. Toți spunem la fel. Dacă am trăi în Franța, am spune că pentru animalul patruped cu blană cuvântul potrivit e chien – sună ca «șien». […] Dar dacă toți cei din această clasă ar hotărî să-i spună altfel acestui animal și dacă restul oamenilor i-ar zice la fel, atunci așa i s-ar spune și, la un moment dat, ar intra în dicționar. Noihotărâm ce intră în acea carte, zise ea, arătând către uriașul volum. […] Dar, desigur, la acel dicționar au lucrat sute de oameni inteligenți timp de mulți ani, a continuat doamna Granger, așa că, în ce ne privește, dicționarul acela este lege. Legile se pot schimba, desigur, dar numai dacă e nevoie. Se poate să fie nevoie de cuvinte noi, dar toate cuvintele din acel dicționar au fost puse acolo din motive întemeiate.“
Dicționarul este o lucrare științifică în care se includ cuvintele unei limbi sau termenii specifici unui anumit domeniu. 
Există mai multe feluri de dicționare: explicative, enciclopedice, ortografice, de sinonime, de antonime, de opere literare etc.
În dicționar, cuvintele sunt așezate în ordine alfabetică. Căutarea cuvintelor în dicționar se face după prima literă. Dacă primele litere ale cuvintelor sunt identice, ordonarea se face după prima literă interioară diferită. De exemplu: vocabular, vocabulă, vocală, vocalic, vocalism, vocaliza, vocalizare, vocaliză.
Lucrarea științifică de referință în care sunt explicate sensurile cuvintelor din limba română se numește Dicționarul explicativ al limbii române, prescurtat DEX.
Articolul de dicționar, în funcție de tipul lucrării, oferă informații diferite. De exemplu, în dicționarele de limbă se oferă explicații despre sensurile cuvintelor, despre expresiile în care apar, informații gramaticale, originea sau mijlocul de formare. În dicționarele enciclopedice, sunt incluse date istorice, culturale etc. despre realitățile prezentate.
Lucrarea științifică de referință în care sunt explicate sensurile cuvintelor din limba română se numește Dicționarul explicativ al limbii române, prescurtat DEX. A fost elaborată de un grup de cercetători de la Institutul de Lingvistică „Iorgu Iordan – Al. Rosetti” și a apărut sub egida Academiei Române, cel mai înalt for de știință și cultură din România. „Din ochelarii puși deoparte,
Pornește, joasă, o câmpie,
Ce s-a vărsat acum din carte,
O mare pată albăstrie.
Pe care pașii mei, dansând,
Vor scârțâi vreo trei poteci
Ce le aveam de mult în gând,
Strânse-ntr-o carte cu puréci
(Accentul mi-l mută, văzuși?
Un purece, ca pe-un țăruș.)
Accentul reprezintă pronunțarea mai intensă a unei silabe dintr-un cuvânt.
În limba română, accentul nu are loc fix, pe prima sau ultima silabă, ca în alte limbi.
Accentul poate diferenția sensul cuvintelor (de exemplu, ácele și acéle).
În poezie, pentru sonoritatea versurilor, se admite și folosirea altor variante de accentuare decât cele recomandate de norma literară.
Dicționarul ortografic, ortoepic și morfologic al limbii române este lucrarea normativă care precizează cum se pronunță și cum se scriu corect cuvintele. În DOOM2, a doua ediție a acestui dicționar normativ, cea în vigoare, vocala din silaba accentuată a cuvintelor este marcată prin subliniere.
Notițele reprezintă însemnări în care sunt selectate ideile cele mai importante dintr-un material și în care informațiile sunt notate cu propriile cuvinte. Este important ca persoana care ia notițe să organizeze pagina astfel încât acestea să poată fi folosite și în alte situații, de exemplu: pentru reamintirea unor informații din cărțile citite, la recapitulări, la teze etc. Prin urmare, rolul notițelor este de a facilita reținerea esențialului dintr-o lecție sau dintr-un text. Notițele trebuie să fie scurte și clar formulate. Se pot lua notițe în timp ce profesorul oferă informații sau când se citește un text. Când se iau notițe, se are în vedere. Dacă ai un stil de învățare vizual înseamnă că înțelegi cel mai informațiile atunci când le vezi în pagină, pe monitorul calculatorului sau pe ecranul suportului digital și că îți amintești ușor diagrame, titluri de capitole, imagini, schițe și hărți. Majoritatea celor care au acest stil de învățare rețin mai bine studiind sau lucrând singuri. 65% dintre oameni au un stil de învățare vizual.
Dacă ai un stil de învățare auditiv, înțelegi și îți amintești cu ușurință ceea ce auzi. Preferi să înveți împreună cu un coleg sau o colegă, pentru că discutând cu altcineva reții mai bine. Îți plac discuțiile din clasă și cele din grupuri și îți amintești ușor instrucțiunile comunicate oral. 30% dintre oameni au un stil de învățare auditiv.
Dacă ai un stil de învățare chinestezic-tactil, înveți mai bine prin atingere și mișcare și exersezi prin activități practice. Preferi lecțiile în care ești implicat activ și îți amintești ușor ceea ce pui în aplicare. Ai o bună coordonare a mișcărilor. 5% dintre oameni au un stil de învățare chinestezic-tactil.
După trei zile am început școala și am văzut-o din nou pe Phoebe. Eram amândouă în aceeași clasă. Mai toți copiii de la noua mea școală vorbeau repede, erau gătiți cu haine noi și purtau aparat dentar. Majoritatea fetelor aveau părul lafel, adică „bob“ (așa numeau ele tunsoarea ace - ea), până la umeri, cu bretonul lung, și tot scuturau din cap ca să-și dea bretonul din ochi. [...]
Una dintre fete, Mary Lou Finney, rostea niște cuvinte foarte ciudate. De pildă, uneori exclama din senin „Atotputernice!“ sau „Minte de vițică“. Nu pricepeam ce vrea să spună. Pe urmă mai erau două fete, Megan și Christy, care tot săltau pe loc [...], apoi era Beth Ann, o fată foarte alintată, și Alex cel îmbujorat. Mai era și Ben, care cât era ziua de lungă desena caricaturi. Și domnul Birkway, un profesor de literatură cam ciudat.
Și mai era Phoebe Winterbottom. [...]
Phoebe era o fată tăcută și stătea mult timp singură. Avea o față drăguță, rotundă și ochi enormi, de culoarea cerului senin. Fața ei drăguță și rotundă era încadrată de niște cârlionți scurți de păr galben-galben, cum e păpădia.
În prima săptămână, în timp ce tata și cu mine eram în vizită la Margaret [...], am văzut-o de două ori pe Phoebe la fereastra camerei ei. O dată i-am făcut cu mâna, dar părea că nu m-a observat, și nici la școală nu mi-a spus că m-ar fi observat.
Apoi într-o zi, în pauza de prânz, s-a așezat lângă mine în bancă și mi-a spus așa, din senin:
— Sal, tu ești așa de curajoasă! Zău, ești grozav de vitează!
Ca să fiu sinceră, m-a cam luat prin surprindere cu asta. Chiar am rămas cu gura căscată.
— Eu? am zis. Dar eu nu sunt vitează deloc.
— Ba da. Ești foarte vitează.
Ba nu eram deloc. Eu, Salamanca Tree Hiddle, mă temeam de o sumedenie de lucruri. De exemplu, îmi era frică de accidentele de mașină, [...] de zgomotele mai puternice, de profesorii foarte severi, de lifturi și de o mulțime de alte lucruri. Dar e adevărat că nu mă tem de păian jeni, de șerpi și de viespi. Phoebe, ca aproape niciunul dintre noii mei colegi de clasă, nu prea avea la inimă vietățile astea.
Dar în ziua aceea, dând cu ochii de un respectabil păianjen negru care doar ce venise să-mi studieze pupitrul, mi-am făcut mâna căuș, l-am luat și l-am dus la fereastra deschisă și l-am scos afară, pe pervaz. Atunci Mary Lou Finney a zis:
— Sfinte Sisoe, ia uitați-vă la ea ce face!
Beth Ann pălise la față. Toți copiii au făcut niște mutre de parcă m-aș fi luat la trântă de una singură cu un balaur care scoate flăcări pe gură.
Între timp mi-am dat seama de un lucru: că, dacă ceilalți se așteaptă să fii viteaz, uneori ajungi să te prefaci că ești viteaz, chiar dacă de fapt ți-e frică de mori.
Un clopoțel a început să se smucească deasupra ușii, speriat. Parcă vrea să-și rupă frânghiuța și s-o ia la fugă. Intrăm în clasă. [...]
— Casian Alexandra!
E numele meu. Știu. Dar nu răspund. Pe mine nu mă strigă nimeni așa. Toată lumea mă strigă Luchi …
Îmi vine-a râde. Așa-i de caraghios să te strige cineva Casian Alexandra! Ca și cum ar striga-o tata pe mama, în loc de Catia, Casian Ecaterina.
— Cum îți zice mama acasă? stăruie doamna tot blând, dar c-un fel de nerăbdare parcă.
— Luchi! sare de lângă mine, răpezind înainte două degete ascuțite, una bondoacă si zburlită. Luchi, ca la căței!
Toate fetele se uită la mine. Încă nu râd, dar ochii lor împung și dor. Și dintr-odată mi-e rușine de numele meu, mi-e rușine de mine, mi-e rușine de tot. [...]
Mă așez la locul meu și mă uit la mine, la fetița asta nouă pe care-o cheamă Casian Alexandra și pe care parcă n-o cunosc.
Casian Alexandra are șorț negru, de sub care nu i se mai văd genunchii, ciorapi lungi prinși cu gumă de pieptăraș, și guler de pichet alb, care-o supără puțin, cum o supără și cozile împletite prea strâns [...]. Stă cuminte cu mâinile pe pupitru și i-e rușine că o cheamă Luchi, ca pe căței…
Dar nu-i adevărat. N-o cheamă Luchi. Luchi nu mai este. A rămas pe undeva pe-acasă, poate în lădița din cămară, printre resturile de jucării pe care nu le mai știe ce-au fost și care nu mai au nume. Luchi era mică, Luchi era proastă, Luchi era caraghioasă. Luchi era fericită …
Este unul dintre cei mai importanți scriitori români; a fost contemporan cu Mihai Eminescu, Ion Creangă și Ioan Slavici.
A scris piese de teatru, nuvele și schițe. Este un autor apreciat nu doar de cititorii adulți, ci și de copii, cărora le place să interpreteze personajele sale, creionate cu umor. Textele prefe rate ale copiilor sunt schi țe le, între care se numără și Vizită….
Teatrul Național din București, al cărui director a fost pentru o scurtă perioadă (1888 – 1889), îi poartă numele, în semn de recunoaștere a contribuției pe care I.L. Caragiale a avut-o, ca dramaturg, la dezvoltarea teatrului românesc.
M-am dus de Sf. Ion să fac o vizită doamnei Maria Popescu, o veche prietenă, ca s-o felicit pentru onomastica unicului său fiu, Ionel Popescu, un copilaș foarte drăguț de vreo opt anișori. N-am voit să merg cu mâna goală și i-am dus băiețelului o minge foarte mare de cauciuc și foarte elastică. Atențiunea mea a făcut mare plăcere amicei mele și mai ales copilului, pe care l-am găsit îmbrăcat ca maior de roșiori în uniformă de mare ținută. După formalitățile de rigoare, am început să convorbim despre vreme, despre sorții agriculturii – d. Popescu tatăl este mare agricultor –, despre criză ș.cl.Am observat doamnei Popescu că în anul acesta nu se prea vede la plimbare, la teatru, la petreceri... Doamna mi-a răspuns că de la o vreme i se urăște chiar unei femei cu petrecerile, mai ales când are copii.
— Să-ți spun drept, cât era Ionel mititel, mai mergea; acu, de când s-a făcut băiat mare, trebuie să mă ocup eu de el; trebuie să-i fac educația. Și nu știți dv. bărbații cât timp îi ia unei femei educația unui copil, mai ales când mama nu vrea să-l lase fără educație!
Pe când doamna Popescu-mi expune părerile ei sănătoase în privința educației copiilor, auzim dintr-o odaie de alături o voce răgușită de femeie bătrână:
— Uite, coniță, Ionel nu s-astâmpără!
— Ionel! strigă madam Popescu; Ionel! vin’ la mama!
Apoi, cătră mine încet:
— Nu știi ce ștrengar se face... și deștept...
Dar vocea de dincolo adaogă:
— Coniță! uite Ionel! vrea să-mi răstoarne mașina!... Astâmpără-te, că te arzi!
— Ionel! strigă iar madam Popescu; Ionel! vin’ la mama!
Sări, coniță! varsă spirtul! s-aprinde!
— Ionel! strigă iar mama, și se scoală repede să meargă după el. Dar pe când vrea să iasă pe ușe, apare micul maior de roșiori cu sabia scoasă și-i oprește trecerea, luând o poză foarte marțială. Mama ia pe maiorul în brațe și-l sărută...
— Nu ți-am spus să nu te mai apropii de mașină când face cafea, că dacă te-aprinzi, moare mama? Vrei să moară mama?
— Dar – întrerup eu – pentru cine ați poruncit cafea, madam Popescu?
— Pentru dumneata.
— Da de ce vă mai supărați?
— Da ce supărare!
Madam Popescu mai sărută o dată dulce pe maiorașul, îl scuipă, să nu-l deoache, și-l lasă jos. El a pus sabia în teacă, salută militărește și merge într-un colț al salonului unde, pe două mese, pe canapea, pe foteluri și pe jos, stau grămădite fel de fel de jucării. Dintre toate, maiorul alege o trâmbiță și o tobă. Atârnă toba de gât, suie pe un superb cal vânăt rotat, pune trâmbița la gură și, legănându-se călare, începe să bată toba cu o mână și să sufle-n trâmbiță. Madam Popescu îmi spune ceva; eu n-aud nimica. Îi răspund totuși că nu cred să mai ție mult gerul așa de aspru; ea n-aude nimica.
— Ionel! Ionel!! Ionel!!! Du-te dincolo, mamă; spargi urechile dumnealui! Nu e frumos când sunt musafiri!
Iar eu, profitând de un moment când trâmbița și toba tac, adaog:
— Și pe urmă, d-ta ești roșior, în cavalerie.
— Maior! strigă mândrul militar.
— Tocmai! zic eu. La cavalerie nu e tobă; și maiorul nu cântă cu trâmbița; cu trâmbița cântă numai gradele inferioare; maiorul comandă și merge-n fruntea soldaților cu sabia scoasă.
Explicația mea prinde bine. Maiorul descalică, scoate de după gât toba, pe care o trântește cât colo; asemenea și trâmbița. Apoi începe să comande:
— Înainte! marș!
Și cu sabia scoasă, începe să atace strașnic tot ce-ntâlnește-n cale. În momentul acesta, jupâneasa cea răgușită intră cu tava aducând dulceață și cafele. Cum o vede, maiorul se oprește o clipă, ca și cum ar vrea să se reculeagă fiind surprins de inamic. Clipa însă de reculegere trece ca o clipă, și maiorul, dând un răcnet suprem de asalt, se repede asupra inamicului. Inamicul dă un țipăt de desperare.
— Ține-l, coniță, că mă dă jos cu tava!
Madam Popescu se repede să taie drumul maiorului, care, în furia atacului, nu mai vede nimic înaintea lui. Jupâneasa este salvată; dar madam Popescu, deoarece a avut imprudența să iasă din neutralitate și să intervie în război, primește în obraz, dedesubtul ochiului drept, o puternică lovitură de spadă.
Vezi? vezi, dacă faci nebunii? era să-mi scoți ochiul... Ți-ar fi plăcut să mă omori? Sărută-mă, să-mi treacă și să te iert!
Maiorul sare de gâtul mamei și o sărută... Mamei îi trece; iar eu, după ce am luat dulceața, mă pregătesc să sorb din cafea...
— Nu vă supără fumul de tutun? întreb eu pe madam Popescu.
— Vai de mine! la noi se fumează... Bărbatu-meu fumează… și... dumnealui… mi se pare că-i cam place.
Și zicând „dumnealui“, mama mi-arată râzând pe domnul maior.
— A! zic eu, și dumnealui?
— Da, da, dumnealui! să-l vezi ce caraghios e cu țigara-n gură, să te prăpădești de râs... ca un om mare...
— A! asta nu e bine, domnule maior – zic eu –; tutunul este o otravă...
— Da tu de ce tragi? mă-ntrerupe maiorul lucrând cu lingura în cheseauade dulceață...
— Ajunge, Ionel! destulă dulceață, mamă! iar te-apucă stomacul...
Maiorul ascultă, după ce mai ia încă vreo trei – patru lingurițe; apoi iese cu cheseaua în vestibul.
— Unde te duci? întreabă mama.
— Viu acu! răspunde Ionel.
După un moment, se-ntoarce cu cheseaua goală; o pune pe o masă, se apropie de mine, îmi ia de pe mescioară tabacherea cu țigarete regale, scoate una, o pune în gură și mă salută militărește, ca orice soldat care cere unui țivil să-i împrumute foc. Eu nu știu ce trebuie să fac. Mama, râzând, îmi face cu ochiul și mă-ndeamnă să servesc pe domnul maior. Întind țigareta mea, militarul o aprinde pe a lui și, fumând, ca orice militar, se plimbă foarte grav de colo până colo. Eu nu-l pot admira îndestul, pe când mama îl scuipă, să nu-l deoache, și îmi zice:
— Scuipă-l, să nu mi-l deochi!
Maiorul și-a fumat țigareta până la carton. Apoi se repede la mingea pe care i-am adus-o eu și-ncepe s-o trântească. Mingea sare până la policandrul din tavanul salonului, unde tulbură grozav liniștea ciucurilor de cristal.
— Ionel! astâmpără-te, mamă! Ai să spargi ceva... Vrei să mă superi? vrei să moară mama?
Dar maiorul s-a-ndârjit asupra ghiulelei săltătoare, care i-a scăpat din mână: o trântește cu mult necaz de parchet. Eu aduc spre gură ceașca, dar, vorba francezului, entre la coupe et les lèvres… mingea îmi zboară din mână ceașca, opărindu-mă cu cafeaua, care se varsă pe pantalonii mei de vizită, culoarea oului de rață.
— Ai văzut ce-ai făcut?... Nu ți-am spus să te-as-tâmperi... Vezi? ai supărat pe domnul!... al’dată n-o să-ți mai aducă nicio jucărie!
Apoi, întorcându-se către mine, cu multă bunătate:
— Nu e nimic! iese... Cafeaua nu pătează! iese cu nițică apă caldă!...
Dar n-apucă să termine, și deodată o văd schimbându-se la față ca de o adâncă groază. Apoi dă un țipăt și, ridicându-se de pe scaun:
— Ionel! mamă! ce ai?
Mă-ntorc și văz pe maiorul, alb ca varul, cu ochii pierduți și cu drăgălașa lui figură strâmbată. Mama se repede spre el, dar până să facă un pas, maiorul cade lat.
— Vai de mine! țipă mama. E rău copilului!... Ajutor! moare copilul!
Ridic pe maiorul, îi deschei repede mondirul la gât și la piept.
— Nu-i nimica! zic eu. Apă rece!
Îl stropesc bine, pe când mama pierdută își smulge părul.
— Vezi, domnule maior? îl întreb eu după ce-și mai vine în fire; vezi? Nu ți-am spus eu că tutunul nu e lucru bun? Al’dată să nu mai fumezi!
Am lăsat pe madam Popescu liniștită cu scumpul ei maior afară din orice stare alarmantă, și am ieșit. Mi-am pus șoșonii și paltonul și am plecat. Când am ajuns acasă, am înțeles de ce maiorul ieșise un moment cu cheseaua în vestibul – ca să-mi toarne dulceață în șoșoni.
Acțiunea dintr-un text narativ constă în evenimentele despre care se povestește și care se desfășoară într-un anumit timp și spațiu. Uneori, coordonatele de timp și spațiu sunt numite în text, alteori acestea pot fi deduse de către cititor pe baza informațiilor oferite de text sau pe baza cunoștințelor proprii despre o epocă, un loc etc.
Indicii de timp pot face trimitere la epoca, anul, ziua, momentul zilei în care se petrece acțiunea ori la durata acțiunii.
Indicii de spațiu pot oferi informații referitoare la continentul, țara, regiunea, orașul, satul, strada, casa în care se desfășoară acțiunea.
Personajul este o ființă umană, un animal sau un obiect însuflețit care participă la acțiunile dintr-un text narativ literar. El este rodul imaginației unui autor și există doar în paginile textului, nu și în realitate.
Personajul apare doar în textul narativ literar, nu și în cel nonliterar, unde acțiunea este realizată de o persoană concretă, care există în realitate.
Un personaj poate participa într-o măsură mai mare sau mai mică la acțiunea prezentată într-o operă literară.
„El a pus sabia în teacă, salută militărește și merge într-un colț al salonului unde, pe două mese, pe canapea, pe foteluri și pe jos, stau grămădite fel de fel de jucării. Dintre toate, maiorul alege o trâmbiță și o tobă. Atârnă toba de gât, suie pe un superb cal vânăt rotat, pune trâmbița la gură și, legănându-se călare, începe să bată toba cu o mână și să sufle-n trâmbiță.“
„În fotografiile de epocă sau în tablouri, îmbrăcați ca niște oameni mari, copiii secolului al XIX-lea au o privire serioasă, chiar tristă, de bătrânei apăsați de grijile lumii. […]
Băieții își construiau sub mesele din sufragerie insulele din imaginația lor. Băiețeii se joacă de-a căpitanul de corabie, de-a conductorul de locomotivă etc. Fetițele, pe de altă parte, au o imaginație cu totul diferită. Inventează fabule, povești cu zâne și cu spiriduși, se joacă de-a teatrul, improvizând scene și cortine. Îmbracă rochiile vechi ale mamelor și intră în pielea prințeselor din poveștile pe care le creează în jocul minții lor.
Copiii secolului al XIX-lea învață născocind jocuri și personaje. Prin imaginație, se simt liberi.“
Jocul este o activitate fizică sau mentală care nu urmărește un scop practic, ci divertismentul sau alungarea plictiselii. Reprezintă o dimensiune proprie tuturor oamenilor, de oricând și de oriunde.
Pe de o parte, jocul înseamnă distracție, libertate, fantezie dezlănțuită, imaginație și creativitate, din care pot rezulta uneori soluții noi sau creații originale.
Pe de altă parte, jocul înseamnă și reguli, cunoașterea și respectarea acestora, ceea ce presupune respectul reciproc și colaborarea jucătorilor.
Jocul poate apropia oameni din spații culturale diverse.
„Tinerii din ziua de azi stau ore în șir lipiți de ecranele calculatoarelor sau tabletelor, pentru a-și petrece timpul cu jocurile video. Totuși, se pare că unele jucării tradiționale nu și-au pierdut nimic din puterea lor, în ciuda exploziei tehnologiei electronice.
Jocul Lego este considerat de către experții din domeniul jocurilor și jucăriilor din Marea Britanie cea mai folosită jucărie din toate timpurile, datorită faptului că este distractiv și implică în același timp creativitatea, având și un preț accesibil. Jocul de Scrabble s-a clasat al doilea pe listă, urmat de farfuriile zburătoare tip Frisbee și jocul Monopoly. […]
Lego este o linie de jucării de construcție, realizate din plastic, fabricate de Grupul Lego, o companie privată cu sediul în Billund, Danemarca.
Totul a început în atelierul lui Ole Kirk Christiansen (1891 – 1958), un tâmplar din Billund, Danemarca, care făcea jucării din lemn. În 1934, compania sa a ajuns să fie numită Lego, derivat din daneză leg godt, ceea ce înseamnă «joacă bine».
Grupul Lego a început fabricarea «cărămizilor» de jucărie în 1949. De atunci s-au dezvoltat filiale ale grupului Lego la nivel mondial. Au fost create filme, jocuri, concursuri și șase parcuri de distracții Legoland.“
Dialogul este o convorbire sau un schimb de replici între două sau mai multe persoane.
Participanții la un dialog devin, pe rând, vorbitori și ascultători.
Este important ca într-un dialog să existe continuitate între replicile participanților.
Atunci când cineva întreabă, celălalt trebuie să răspundă la întrebare.
Când cineva face o invitație, cel care o primește va trebui să spună dacă o acceptă sau o respinge.
Când cineva face un compliment, celălalt își exprimă mulțumirea.
Când cineva face un reproș, cel căruia i se adresează va accepta sau va respinge reproșul.
În toate aceste cazuri, este importantă și atitudinea pe care vorbitorii o au unii față de ceilalți. O atitudine politicoasă impune respect și încurajare, în vreme ce obrăznicia sau superioritatea generează lipsă de confort și, ca atare, respingere.
Respectarea regulilor de acces la cuvânt este necesară pentru ca fiecare participant la o discuție să-și poată face cunoscute ideile și pentru a evita suprapunerile, întreruperile sau tăcerile.
Cele mai simple reguli de acces la cuvânt sunt următoarele:
Fiecare vorbitor dă cuvântul, după ce a terminat ce are de spus, unui alt participant la discuție. Niciun alt participant nu poate interveni dacă nu a fost numit.
Fiecare participant își anunță intenția de a interveni printr-un anumit semnal (de exemplu, o mână ridicată) și va aștepta până ce termină cel care vorbește în momentul respectiv.
În cazul în care mai mulți participanți își anunță dorința de a interveni în discuție, va avea prioritate cel care a semnalat primul această intenție.
În discuțiile cu toată clasa, profesorul este moderator; el va desemna elevii care urmează să ia cuvântul. În activitățile de grup, este bine ca un elev să-și asume rolul moderatorului.
Cuvintele unei limbi pot fi organizate în clase lexico-gramaticale, numite părţi de vorbire.
Verbul este partea de vorbire care arată acţiunea, starea sau existenţa. Acesta își modifică forma în funcție de timp, persoană şi număr, adică este o parte de vorbire flexibilă.
Prezentul arată desfășurarea acțiunii în momentul vorbirii.
Verbele au o parte relativ fixă, comună cu infinitivul.
Sunetele sau grupurile de sunete care indică persoana şi numărul se numesc desinenţe.
Absenţa unui sunet sau grup de sunete care indică persoana și numărul reprezintă o informaţie gramaticală, ceea ce se consideră că este desinenţă zero (de exemplu, visez ∅). Absența sunetelor sau grupurilor de sunete care indică timpul constituie tot informație gramaticală (de exemplu, cânt ∅ ∅).
Inventarul verbelor care la indicativ prezent au forme cu sau fără -ez- sau -esc- nu este clar delimitat. Unele verbe au două forme specializate ca sens: Ana manifestă interes pentru lectură (arată). Ea manifestează pentru ocrotirea pădurilor (participă la o demonstraţie). Alte verbe au două forme, amândouă acceptate: cheltuieşte/cheltuie, în DOOM2 fiind recomandată prima formă.
Prezentul poate avea şi alte valori temporale (trecut, viitor, adevăr general), când în propoziţie există anumite cuvinte prin care se precizează momentul desfăşurării acţiunii.
Concurs. Ascultă emisiuni de radio, de televiziune şi notează greşeli de folosire a verbelor la indicativ, prezent. Câştigă cel care găsește, în două zile, cele mai multe greşeli, indicând emisiunea, ora de difuzare şi postul. Trecutul are mai multe timpuri. Unul dintre acestea este imperfectul.
Imperfectul exprimă o acțiune trecută care se desfășoară în același timp cu o altă acțiune trecută, având valoare durativă.
Într-o narațiune, imperfectul este folosit, de obicei, pentru descrierea cadrului în care se desfășoară acțiunea, corespunzând situației inițiale, care este una de echilibru.
Sunetul și grupul de sunete care indică timpul imperfect sunt -a- și -ea-.
La modul indicativ, timpul imperfect, forma corectă a verbului a voi este: voiam, voiai, voia etc. Formele cu r (vroiam, vroiai, vroia etc.) sunt greșite. Acestea apar în vorbire sub influența verbului a vrea, care la imperfect are formele: vream, vreai, vrea etc.
Verbele care ajută la formarea unor moduri și timpuri se numesc verbe auxiliare. Verbul a avea este un astfel de verb, cu forme specifice diferite de formele pe care le are ca verb predicativ, adică verb ce poate fi singur predicat.
O formă verbală nepersonală este participiul, care arată o acțiune suferită de o ființă sau de un lucru (învățat, ales). Participiul ajută la formarea unor moduri și timpuri și are, în această situație, valoare verbală (Am terminat romanul.). Când este folosit singur, devine adjectiv (Caietul terminat este pe masă. Tema terminată a fost ușoară.).
Perfectul compus exprimă o acțiune trecută și terminată în momentul vorbirii.
Într-o narațiune din comunicarea curentă, perfectul compus se folosește pentru a prezenta acțiunile, evenimentele.
Perfectul compus este alcătuit din forme specifice ale auxiliarului a avea + participiul verbului de conjugat.
Joc. Poveşti amestecate. Așază-te în cerc împreună cu ceilalți colegi de clasă. Începe o poveste, spunând: Într-o zi, Scufiţa Roşie, după ce pregătise un coş cu merinde pentru bunica, plecă spre ea şi îl întâlni în pădure pe... Motanul Încălţat. Colegul tău din dreapta continuă povestea cu o întâmplare şi apoi predă rolul de povestitor celui din dreapta sa. Când se ajunge iar la tine, vei încheia povestea.
Perfectul simplu exprimă, în limba literară, o acţiune trecută şi terminată în momentul vorbirii.
Are acelaşi sens cu perfectul compus, fiind, în limba literară, timpul povestirii la persoana a III-a. Astăzi, în limba literară vorbită, acest timp a dispărut, luându-i locul perfectul compus. Este folosit doar cu intenţie ironică: Vorbi şi el!
Perfectul simplu este folosit curent în Oltenia, Banat, Crişana şi o parte din Maramureş, dar este folosit cu un alt sens, pentru că exprimă o acţiune terminată de curând, în ultimele 24 de ore.
Sunetele și grupul de sunete care indică perfectul simplu sunt: -a-, -u-, -se-, -i- (-â-).
Desinenţele de perfect simplu sunt alcătuite din două părţi: un segment -ră- (cu realizarea zero la singular) şi un segment final, comun cu alte timpuri.
La persoana I, singular, în cazul verbelor terminate la infinitiv în -i, perfectul simplu are doi i, primul indicând timpul şi al doilea fiind desinenţă: dormii. La persoana a III-a, singular, are doar un i, care arată timpul, desinenţa fiind zero: dormi ∅. Verbul a pustii are la infinitiv doi i, aşadar la persoana I, singular, perfectul simplu se scrie cu trei i: pustiii.
Mai-mult-ca-perfectul exprimă o acţiune trecută şi terminată înaintea altei acţiuni trecute.
Într-o naraţiune, mai-mult-ca-perfectul indică acţiuni din plan secund, mai puţin importante.
Grupul de sunete care indică mai-mult-ca-perfectul este -se-, aflat după sunetul care indică perfectul simplu.
O greşeală frecventă apare la persoana a II-a, singular, prin folosirea desinenţei -i în loc de -şi: începusei, plecasei, în loc de începuseşi, plecaseşi. La persoana I şi a II-a plural, formele fără -ră- sunt învechite şi populare, nefiind recomandate.
Viitorul exprimă o acţiune care se va desfăşura după momentul vorbirii.
Verbul a vrea este verb auxiliar când ajută la formarea timpului viitor.
Viitorul este alcătuit din forme specifice ale verbului a vrea+ infinitivul verbului de conjugat.
În limba română mai veche, existau şi forme inverse: veni-va. Uneori, între infinitiv și auxiliar puteau fi intercalate și pronume: învăţa-ne-va.
Limba este un mijloc de comunicare cu ajutorul cuvintelor şi se foloseşte astăzi oral şi în scris. Aceasta are aspecte diverse legate de regiunea în care se vorbește, de pregătirea vorbitorilor, de intenția de a transmite cât mai expresiv un mesaj, de canalul de comunicare (prin telefon, prin e-mail etc.).
Limba standard este reprezentată de limba, mai ales în variantă scrisă, ordonată după o serie de norme și reguli stabilite de specialişti.
Există o formă de viitor standard și două forme de viitor de limbă vorbită, toate trei literare, şi un viitor popular, alcătuit din forme ale verbului a vrea (din care cade v de la iniţială) + infinitivul verbului de conjugat.
Modul imperativ arată o acțiune posibilă, realizabilă, exprimând un ordin, un îndemn, un sfat, o rugăminte.
Are forme doar pentru persoana a II-a, singular și plural. Nu are forme specifice de timp.
În vorbire, modul imperativ are o intonație caracteristică, exclamativă.
Mănâncă sănătos și fă apoi multă, multă mișcare! Nu sta ore întregi pe scaun, în fața calculatorului! Când simți că ai amorțit la birou din cauza exercițiilor încăpățânate, ce nu se lasă dezlegate, ieși afară, aleargă puțin și îți vei reveni.
Frământă bine cu un strop de curiozitate orice carte citită și, când va mirosi a înțelegere, stropește-o cu explicații din alte cărți. Descojește orice informație nouă, observă cu atenție conținutul, adaugă un pic de imaginație și găsește singur explicații pentru realitățile înconjurătoare.
Pentru o reușită deplină, pune puțină încredere în tine și învață din orice greșeală!
Nu uita! Coacerea completă durează un an școlar. La serbare, servește premiul părinților și colegilor tăi cu o garnitură de diplome și o salată de mândrie.
„Claudio bătu de două-trei ori cu vârful în pământ, apoi, aproape fără să se gândească, îl încălecă și dintr-odată nu mai fu baston, ci cal, un minunat mânz negru cu stea albă în frunte, care porni în galop în jurul curții, nechezând și stârnind scântei cu copitele.
Când, uluit și-un pic înspăimântat, Claudio reuși să pună iar piciorul pe pământ, bastonul era iarăși baston, nu mai avea copite, ci simplul lui vârf ruginit, și nici coamă, ci veșnicul mâner îndoit.
— Ia să mai încerc o dată, hotărî Claudio când își recăpătă suflul.
Îl încălecă deci din nou, și de data asta bastonul se prefăcu nu într-un cal, ci într-o maiestuoasă cămilă cu două cocoașe, iar curtea, într-un imens pustiu ce trebuia străbătut, dar Claudio nu se temea câtuși de puțin, ci scruta depărtările cu privirea în căutarea unei oaze.
«Cu siguranță că-i un baston vrăjit», își spuse Claudio, încălecându-l pentru a treia oară. Acum bastonul se prefăcu într-o mașină de curse de-un roșu aprins, cu numărul scris cu alb pe portbagaj, curtea se prefăcuse într-o pistă de curse care vuia puternic, iar Claudio trecea mereu primul la linia de sosire.
Apoi bastonul se prefăcu într-un motoscaf, iar curtea, într-un lac cu ape verzi și liniștite, pe urmă într-o astronavă care despica spațiul, lăsând în urma ei o pulbere de stele.
Și, ori de câte ori Claudio punea piciorul pe pământ, bastonul își recăpăta aspectul pașnic, mânerul lucios și vârful ruginit.
Ei, și cu atâtea jocuri, după-amiaza trecu iute ca gândul. Spre seară, din întâmplare, Claudio se arătă din nou la poartă și iată că bătrânul cu ochelari de aur făcea cale întoarsă. Claudio îl privi cu luare-aminte, dar nu reuși să vadă nimic deosebit la el: era un bătrân oarecare, poate puțin obosit de prea lunga plimbare.“
„Ne-am plictisit repede de desenat și deodată ne-am hotărât (nu mai știu cine a fost cu propunerea) să ne jucăm de-a Reginele. Jocul nu era greu: fiecare dintre noi trebuia să fie regină timp de o zi. Pentru că eram șapte, jocul avea să dureze șapte zile. În fiecare zi, regina respectivă avea să primească o culoare, un obiect, o floare și un loc de joacă. Cu ele, ea trebuia să improvizeze un spectacol, un joc frumos, la care celelalte aveau să participe ca supuse. […] Sigur, așa n-aveam să ne plictisim nicio clipă întreaga săptămână. Ester a propus să tragem la sorți. Ne-am apucat pe loc să ștergem cu o cârpă udă desenele de pe asfalt și să tragem cercurile celor șapte zile. Cel mai larg l-am tras cu cretă violetă, în interiorul lui am desenat altul cu cretă indigo, următorul era albastru, următorul verde, apoi galben și oranj, iar în centru rămânea un cerc de diametrul unei mingi, pe care l-am hașurat cu cretă roșie. După această ispravă, fetele s-au împrăștiat pe la casele lor ca să aducă flori și obiecte. […] Decupam toate lanțuri de hârtie colorată, făceam coliere, dantele și brățări […], iar dintr-un scaun de bucătărie am improvizat, cu câteva perne și un cearșaf, un adevărat tron cu baldachin, demn de-o regină. […] Am adus o pălărie veche a unchiului Ștefan și-am început marile trageri la sorți. Am scris pe bucățele de hârtie culorile curcubeului […] și-am pus bilețelele în pălărie. Eram foarte emo ționate, căci de culoarea trasă depindea ziua în care aveam să fim regine și fiecare ar fi vrut să ajungă mai repede la rangul suprem. […] Eu nici nu am mai desfăcut biletul. Aveam să fiu ultima regină și culoarea care-mi revenea era roșul. […] Roșul nu avea nicio legătură cu mine, până și numele meu, Svetlana, îmi sugereazăun fel de albastru-verzui foarte palid.“
Textul descriptiv prezintă un obiect, o ființă, un cadru din natură sau un fenomen al naturii, evidențiind părțile sale componente și trăsăturile particulare.
Textul descriptiv literar prezintă impresii și percepții subiective despre un obiect, o ființă, un fenomen al naturii. Este construit prin folosirea creativă a limbajului, astfel încât obiectul descris să fie prezentat cât mai sugestiv.
Figura de stil este un procedeu utilizat pentru a spori expresivitatea unei comunicări.
Personificarea este o figură de stil prin care se atribuie însușiri omenești unor ființe necuvântătoare, unor obiecte sau unor fenomene ale naturii.
Maidanezul sau maidaneza este un animal (pisică sau câine) fără stăpân, care vagabondează prin diverse locuri. Substantivul maidanez provine dintr-un alt substantiv, maidan, care este un cuvânt împrumutat din limba turcă. Joacă-te cu toate cuvintele explicate aici (maidanez, maidaneză, maidan), pentru a scrie o poezie amuzantă, care să aibă rimă.
Fii și tu scriitor! Compune un catren (o poezie alcătuită din patru versuri) în care să descrii, cu ajutorul personificării, la alegere: jucăria preferată, animalul de companie preferat, casa ta sau strada ta.
Ai descoperit că o stradă e un spațiu plin de surprize, în care casele pot avea sentimente. Dar câte nu se pot întâmpla pe strada ta! Te poți găsi în fața unui maidanez simpatic pe care să vrei să-l iei acasă, dar să n-ai curaj, sau, de ce nu, te poți trezi că maidanezul s-a și instalat confortabil la tine acasă… Cam așa se întâmplă și în textul O pisică de Tudor Arghezi, inclus în volumul Cartea cu jucării (1931)
A intrat acum două luni în casă, cu tihnă și simplicitate. Venea pentru întâia oară și totuși s-ar fi zis că a mai fost și că-i aparținuse ceva din apartamentul nostru, atât de familiară îi era căutătura galbenă, atât de sigur pasul, mut și lin, cu care își ducea silueta de catifea prin odăi.

Împărăteasa pământului întreg nu ar putea să aibă o gleznă mai fină, o liniște mai aristocratică, o stăpânire de sine mai liniștită, un stil mai suav decât pisica noastră străină.
— De unde vii tu, neagră ca bezna tare și suplă ca o ceață din întunecime și cum s-a întâmplat să-ți alegi tocmai căminul nostru sălaș? Ai mai fost vreodată pe la noi, pe când lipseam, în timpul somnului nostru sau al călătoriilor noastre pe lacurile dintre trestii? Cum de-ai nimerit aici? Poate că te-a trimis cineva, pe care nu-l cunoaștem și care se gândește la noi…
— Miau! răspunde pisica și luminile de aur ale ochilor ei lunatici s-au ridicat spre noi, cu știința că întâlnesc privirea noastră. […]
— Fiindcă veniși neașteptată, fii bine-venită, mâță. Uite sofaua: ți-o dăruiesc. Uite oglinda, în care ai să te gătești. În farfuria de porțelană cu două flori de smalț vei avea un izvor de apă pentru gurița ta, ca o foaie de garoafă palidă și roză. Copiii ți-o vor umple în fiecare zi cu donița lor de cristal. Uite copiii…
— Miau! răspunde pisica, miau! Blana ei de lutră s-a desfăcut de-a lungul și începând cu tâmpla și sfârșind cu sfârcul cozii, mâța trece de câteva ori și se întoarce, frecându-și blana caldă de picioarele lor goale până la genunchi.
Baruțu, care n-a mai văzut pisică, e adânc mișcat, și Mițura, care a mai văzut pisicile pestrițe, e impresionată de culoarea ei, negru-n negru, de mănușile de velur ale labelor, moi ca niște pensule de pictură. Bunica știe mai multe lucruri adevărate ca noi și tălmăcește pisica și culoarea ei, purtătoare de noroc.
Pisica nu a mai plecat de la noi. Pe o pernă mare de mătase, ușoară ca o umbră cu broderii de fir, ea doarme zi și noapte, ca și cum trebuie să se odihnească toată viața de o grea opintire, pe care a făcut- o din răsputeri într-altă existență. Și pentru că noi muncim fără răgaz, ne bucurăm că putem adăposti idolul inefabil al repaosului și al lenei surâzătoare, în gospodăria noastră de unelte. Camera unde doarme pisica am împodobit-o cu moaștelenoastre de preț: candela, cărțile, icoanele, amintirile de la bătrâni, ceasornicul cu bătaia rară de dom, preșurile de lână tărcată, ca niște drumuri scurte boite cu soare. Un ciucure de borangic al șervetului mesei gâdilă urechea pisicii, oprită ca un fluture negru pe tâmpla ei cu mustăți.
— De ce face așa pisica?
— Toarce ca fusul, murmură ca marea, cântă ca vântul, șuieră ca grâul. Așa face pădurea, așa curge apa, așa geme salcia și bombăne furtuna. În somnul ei, cu auzul la pământ, mâța ascultă vioara lumii, care cântă pretutindeni, în cele de sus și-n cele de jos, în prăpastie și-n piscuri și-n creasta tăriei, și visul ei se aude ca un ecou al viorilor din țărână și ape…

Sub aparențele de animal greoi și gras, date de blana stufoasă, cu fir lung, se ascunde o pisică compactă, al cărei corp trebuie să fie și puternic, solid, dar și suplu, în același timp.
Musculatura persanei ideale este puternică și bine dezvoltată, iar osatura este robustă și bine proporționată. Spatele este scurt și drept, iar coada, purtată mai jos decât în cazul altor rase de pisici, dar necurbată, trebuie să fie relativ scurtă, în perfectă armonie cu restul corpului. Pieptul trebuie să fie larg, dar nu exagerat de masiv, iar picioarele, terminate cu pernițe rotunde și compacte, trebuie să fie drepte.
Blana persanei – deasă, stufoasă și cu fire lungi, este alcătuită din două straturi; stratul de „subpăr“, care este foarte des, determină stratul de păr superior să stea „înfoiat“, în special în zona gâtului, ca un guler, continuat pe piept și între picioarele din față. Întreținerea blănii persanei este laborioasă, din cauza tendinței firelor de a se încâlci și de a se „împâsli“ – dacă intenționezi să achiziționezi o persană trebuie să iei în calcul faptul că necesită îngrijirea zilnică a părului. Dacă părul nu este îngrijit corespunzător și se încâlcește, sub fiecare nod pot apărea leziuni ale pielii, neplăcute atât pentru pisică, cât și din punctul de vedere al tratamentului pe care îl necesită.
Capul persanei este rotund și scurt, cu osatură largă, masiv; craniul este lat, iar din profil se observă alinierea perfectă dintre frunte, nas și bărbie. De foarte multe ori, din pricina acestei particularități, pisica pare „supărată“ – o persană ideală, întrunind totuși acest deziderat, ar trebui să aibă o expresie plăcută a feței.
Fălcile puternice se închid într-o mușcătură corectă, iar gâtul susține, prin lățime și o musculatură bine dezvoltată, capul masiv al persanei – este scurt, gros și puternic.
Urechile persanei sunt mici, triunghiulare, ușor curbate, plasate mai jos decât la majoritatea raselor de pisici; ele nu ies prea mult din conturul rotunjit al capului. Ochii, în ton cu culoarea blănii, sunt mari, expresivi, larg deschiși și rotunzi, plasați la distanță unul față de celălalt.
Din punctul de vedere al temperamentului, persana este o pisică afectuoasă, calmă și tăcută în general, care preferă să doarmă toată ziua sau să se joace. Sunt pisici „mâncăcioase“, și este recomandabil să le fie supravegheate atent tendințele de îngrășare. Foarte rar, au „excese de energie“, pe care le consumă repede, în general persana fiind o pisică destul de comodă și chiar un pic leneșă.
Textul descriptiv nonliterar prezintă în detaliu un obiect, o ființă, un peisaj din natură sau un fenomen al naturii, evidențiind părțile sale componente și trăsăturile specifice acestuia.
Spre deosebire de textul descriptiv literar, care prezintă impresii, percepții subiective sau chiar descrieri bazate pe imaginație, în textul descriptiv nonliterar sunt prezentate informații, date concrete și reale privitoare la obiectul descris. Tonul folosit este unul neutru, iar limbajul este precis, cu multe cuvinte aparținând câmpului lexical în care se încadrează tema descrierii.
Cuvântul colindă, cu varianta colind, are origine slavă (kolenda, însemnând „prima zi a anului“). La rândul său, termenul slavon provine din latinescul calendae (pronunțat calende), unde avea alt sens: „primele zile ale fiecărei luni“ în calendarul roman. Uzul actual se referă la un vechi cântec popular românesc cântat de copii, de flăcăi sau de adulți cu prilejul sărbătorilor de iarnă. Ca răsplată, gazda le oferă colindătorilor daruri precum colăcei, numiți în unele regiuni ale țării colindeți sau bolindeți, făcuți din grâu curat, proaspăt măcinat.
Găsește intrusul din seria următoare: colind, colindător, colină, colindeț.
Tradițiile și obiceiurile fac parte din cultura unui popor sau din cultura unor comunități mai restrânse.
Acestea se transmit din generație în generație, de la o regiune la alta, uneori de la o cultură la alta, fiind reconsiderate și îmbogățite permanent.
Sărbătorile de iarnă sunt petrecute diferit, în funcție de tradițiile și obiceiurile fiecărei comunități, dar există și aspecte comune, care pot crea punți de comunicare între oameni care aparțin unor culturi diferite.
În țara noastră, sărbătorile de iarnă încep, în mod tradițional, odată cu postul Crăciunului și țin până la Sfântul Ioan. Este o perioadă bogată în obiceiuri, diferite de la o zonă la alta, de la o comunitate la alta. Reperele cele mai importante ale sărbătorilor de iarnă sunt: postul Crăciunului (15 noiembrie – 24 decembrie), Moș Nicolae (6 decembrie), ignatul (20 decembrie), ajunul Crăciunului (24 decembrie), Crăciunul (25 decembrie), Anul Nou (1 ianuarie), Boboteaza (6 ianuarie) și Sfântul Ioan (7 ianuarie).
Repetițiile pentru colindat se fac de la începutul postului până la Sfântul Nicolae sau chiar cu câteva zile înainte de Crăciun. Copiii folosesc clopoței, bețe și bice, iar zgomotul făcut de tot acest arsenal este menit să alunge forțele malefice. Același rol îl au și jocurile cu măști: capra, ursul sau căluții. Copiii merg cu steaua până pe 24 decembrie, obicei întâlnit la toate popoarele creștine, amintind de steaua care a vestit nașterea lui Iisus și care i-a călăuzit pe cei trei magi spre Betleem. Uneori, copiii colindă cu vicleimul, teatru popular care prezintă scene de la nașterea lui Iisus. Astăzi, colinda are funcție de urare și de vestire a nașterii lui Iisus.
Obiceiul împodobirii bradului de Crăciun este una dintre cele mai frumoase tradiții. La sfârșitul secolului al XIX-lea, pomul de Crăciun era împodobit mai cu seamă la oraș. Abia după Primul Război Mondial acest obicei se generalizează. În zilele noastre, împodobirea bradului de Crăciun a devenit una dintre cele mai iubite datini atât în mediul rural, cât și în cel urban. Mai mult decât atât, acest obicei a fost preluat pe toate continentele, indiferent de apartenența religioasă a comunităților respective. În mod tradițional, bradul se împodobește în ajunul Crăciunului și se păstrează în casă până la Bobotează.
bilitatea de a auzi ceea ce se spune (a recepta clar un mesaj, pronunțat corect într-un cadru adecvat, care să nu fie perturbat de zgomote); capacitatea de a interacționa cu ceilalți (a asculta fără a-i întrerupe pe ceilalți; a ști când se poate interveni într-o discuție pentru a pune întrebări de clarificare sau pentru a rezuma ce a spus celălalt; a înțelege ce înseamnă comportamentul unui bun ascultător; a urmări gesturile și mimica vorbitorului și a păstra contactul vizual; a încuraja vorbitorul să continue.
Ascultătorul va da semnale că este atent: va încuraja vorbitorul să continue, va confirma că a înțeles ce i se spune, va pune întrebări dacă are neclarități, va reformula cele spuse de vorbitor, dacă este cazul, pentru a fi sigur că a înțeles corect ce i s-a prezentat.
Când vorbitorul a terminat de povestit, ascultătorul rezumă ce a reținut din povestire.
Desenează pe o coală o casă care să aibă: pereți galbeni, două ferestre pătrate, o ușă mare cu două trepte la intrare, un acoperiș țuguiat și un horn înalt. Expune desenul tău și indică substantivele prin care au fost denumite elementele componente ale casei desenate.
Istoria cuvintelor. Substantivul casă înseamnă o clădire destinată locuirii de către om. Provine din limba latină, de la casa, care însemna „colibă, bordei“, adică o locuință sărăcăcioasă, spre deosebire de substantivul villa, care denumea o locuință mare, luxoasă. Construiește o propoziție în care acest cuvânt să aibă sensul de „familie
Articolul este un element care însoţeşte întotdeauna un substantiv. Articolul arată în ce măsură obiectul denumit le este cunoscut vorbitorilor.
Articolul reprezintă categoria gramaticală a determinării. Acesta se analizează întotdeauna împreună cu substantivul.
Articolul hotărât arată că obiectul denumit de substantiv este cunoscut atât de vorbitor, cât şi de ascultător. Acest articol se adaugă direct la sfârşitul substantivului, formând cu acesta o singură unitate sonoră şi grafică. La masculin şi la neutru, numărul singular, se leagă de substantiv prin sunetul de legătură -u-, care nu trebuie luat nici cu substantivul, nici cu articolul (de exemplu, băiatul). Când este luat separat, articolul hotărât se scrie cu cratimă în locul unde se face sudura cu substantivul (vezi în tabelul de mai jos).
„Gabi stătea cu nasul lipit de geamul îngheţat. Sufla încet, iar florile care se formaseră pe sticlă începuseră să se topească puţin, atâta cât băieţelul să poată zări în zăpada de afară o codiţă de căţel care se mişca bucuroasă […]. Gabi avea şapte ani […] şi era în vacanţa de iarnă. Ar fi vrut să iasă şi el afară să se joace, însă nu avea cu cine. Toţi prietenii lui plecaseră la ţară, la bunici.“
repoziția este partea de vorbire care leagă un atribut de substantivele determinate.
Prepoziția se analizează împreună cu partea de vorbire pe care o precedă, intrând în componența atributului.
Verbul care în propoziție este predicat verbal se acordă în persoană şi număr cu substantivul care este subiect. În cazul subiectului multiplu, acordul cu verbul predicat se face totdeauna la plural.
Acordul verbului predicat se face doar cu substantivul subiect, şi nu cu alte cuvinte din propoziţie.
Corina patinează foarte bine. Costumul ei de concurs are multă dantelă. Pentru a nu răci, antrenoarea i-a împrumutat o jachetă groasă. Maria şi Irina au venit pentru a o încuraja. Bunicii, părinţii, vecinii, colegii ei de clasă sunt, de asemenea, în tribune. Evoluţia sigură şi dificultatea exerciţiilor îi vor aduce sigur un premiu. Joc. Piatra în lac. Scrie rapid în caiet substantive care îți vin în minte când auzi cuvântul casă. Pot fi cuvinte care încep cu aceeași literă, care sună la fel, care au legătură cu o casă etc.
Alege imaginea preferată dintre cele trei de mai jos și explică oral ce anume te-a atras la ea. Selectează, din lista de la exercițiul anterior, doar acele cuvinte pe care le-ai putea folosi în descrierea căsuței alese.
Textul descriptiv prezintă în mod detaliat un obiect, un loc sau o ființă. Un text descriptiv este alcătuit din trei părți:
introducere, în care este precizată tema descrierii; se pot adăuga aici justificări privind motivul pentru care a fost ales pentru descriere obiectul respectiv ori scopul pentru care este realizată descrierea;cuprins, în care sunt descrise în detaliu diferite aspecte ale obiectului ales; În funcție de observațiile primite de la colegi și de la profesor, îmbunătățește-ți descrierea și scrie pe o coală separată varianta finală a textului tău. Alcătuiește o mapă cu toate lucrările pe care le-ai redactat pentru rubrica Portofoliu în unitățile I – III și așază-le în ordinea preferințelor tale. Include și un text de 3 – 4 rânduri în care să arăți cum au evoluat lucrările tale, de la prima până la ultima lucrare pe care ai realizat-o.încheiere, în care este formulată o concluzie, un punct de vedere personal privitor la obiectul descris.
Pentru a scrie un text descriptiv, este bine ca mai întâi să fie identificate clar tema descrierii (obiectul, ființa care urmează să fie descrise) și toate elementele componente care pot fi abordate în descriere.
După ce se clarifică pentru cine și în ce scop este realizată redactarea, se va realiza o restrângere a temei, prin selectarea acelor elemente care pot fi de interes pentru cei care vor citi textul.
Pentru a face mai atractivă o descriere, pot fi inserate fotografii sau desene potrivite pentru tema abordată.
Domnișoara Honey și Matilda se întâlniră la poarta școlii și străbătură tăcute Strada Mare din sat. […] Domnișoara Honey mergea încet, astfel încât fetița să poată ține pasul cu ea fără să alerge, iar pe drumeagul de țară era o liniște deplină. Orășelul rămăsese undeva în urmă. […] Mergeau pe cărarea aceea brăzdată de șanțuri adânci, uscate de soare, pășind cu mare băgare de seamă, ca să nu-și scrântească picioarele. În afară de câteva păsărele care ciripeau în aluniș, nu se vedea altă vietate.
— Locuiesc într-o căsuță simplă, țărănească, zise domnișoara Honey. Nu te aștepta la cineștie- ce. Aproape c-am ajuns. […]


Matilda văzu că înaintea lor se întindea o cărăruie de pământ, care ducea spre o căsuță minusculă, de cărămidă. Era o casă așa de mică, încât mai degrabă părea făcută pentru păpuși decât pentru oameni. Cărămizile din care fusese construită erau acum vechi, decolorate și aproape sfărâmicioase. Avea un acoperiș cenușiude tablă și un horn mic, iar în partea din față se vedeau două ferestruici. Niciuna dintre ele nu era mai mare decât o coală de ziar și era limpede că asta era toată casa – nu avea etaj. De-o parte și de alta a cărării creșteau în voie buruieni sălbatice, urzici și tufe de mure. Casa era adăpostită sub crengile unui stejar enorm. Crengile lui mari păreau să ascundă și să îmbrățișeze această colibă, ferind-o, în același timp, de restul lumii. […]
Matilda rămase în urmă. Deodată, i se făcuse teamă de locul acela. I se părea ciudat și departe de oraș, un loc cu totul fantastic, parcă de pe alt tărâm. Era ca o ilustrație din poveștile Fraților Grimm sau ale lui Andersen. Era casa în care un sărman tăietor de lemne locuia împreună cu Hänsel și Gretel și unde stătea bunicuța Scufiței Roșii, dar era și casa celor șapte pitici, și a celor trei ursuleți, și a tuturor acestor personaje. Era, pur și simplu, căsuța din povești.“
„În anul 1897, tânăra şi frumoasa principesă Maria a României a dorit ca unul dintre visurile ei din copilărie să devină realitate, acela de a avea o casă construită în copaci. Povestea «Cuibului Princesei» sau «Juniperus» , cum numea principesa Maria căsuţa din copaci, distrusă de o furtună puternică după Primul Război Mondial, a fost reconstituită de muzeografii Castelului Peleş, pe baza documentelor din arhive, dar şi a memoriilor Reginei. De altfel, Regina Maria relatează în amănunt în Povestea vieţii mele dezvoltarea acestui proiect din tinereţea sa: «Dragostea mea de născociri originale şi fărâma de fire copilărească ce păstrasem în fiinţa mea mă împinseră să-mi clădesc o colibă mică şi nostimă, sus, în frunzişul unor pomi. Această idee hazlie îl încântă pe […] arhitectul Unchiului; aşadar, îmi desenă o căsuţă drăgălaşă şi originală care trebuia proptită sus în aer, între nişte brazi uriaşi. Îşi poate cineva închipui ce farmec avea pentru copiii mei această casă ca din basme.» Locul ales pentru «Cuibul Princesei» sau «Juniperus» se afla la o distanţă de 20 de minute depărtare, sus pe latura muntoasă între pârâul Peleş şi Prahova. O cărare şerpuită ajungea într-un luminiş, iar acolo, chiar la marginea unei coaste, între brazi, se ivea «cuibul». […]
Planul a prevăzut o construcţie suspendată între arbori, la o înălţime de aproape cinci metri. O reţea din grinzi din lemn de 15/22 cm cu lungimi între 5 şi 12 metri unea şase brazi, pentru a susţine podeaua. Pentru pereţi s-au folosit bârne semicirculare din trunchiuri de copaci descojite, îmbinate la capete în mod tradiţional românesc «coadă de rândunică». Acoperişul din şindrilă era străpuns de arborii de susţinere şi de coşul de fum al micii bucătării.

Dintr-un balcon generos cu baluştri frumos strunjiţi, unind coloane arcadate, se păşea în interiorul casei. În prelungirea balconului, pe altă latură a casei, au fost prevăzute, de asemenea, încă o uşă simplă alături de o intrare formată din trei segmente. Balconul spaţios permitea amplasarea unei mese şi câteva scaune pentru servirea mesei într-o ambianţă plăcută. Pe celelalte două laturi ale construcţiei nu existau decât ferestre simple, a căror prezenţă era subliniată de jardiniere pline cu flori.“




