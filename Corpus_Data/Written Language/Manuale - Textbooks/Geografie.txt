Romania
România este o ţară situată în sud-estul Europei Centrale, pe cursul inferior al Dunării, la nord de peninsula Balcanică şi la ţărmul nord-vestic al Mării Negre. Pe teritoriul ei este situată aproape toată suprafaţa Delte Dunării şi partea sudică şi centrală a Munţilor Carpaţi.

Se învecinează cu Bulgaria la sud, Serbia la sud-vest, Ungaria la nord-vest, Ucraina la nord şi est şi Republica Moldova la est, iar ţărmul Mării Negre se găseşte la sud-est.

Date generale:

Capitală Bucureşti
Limbi oficiale română
Limbile minorităţilor mari maghiară
Etnonim român, româncă, români
Sistem politic republică unitară semi-prezidenţială
Suprafaţă  Total 238 391 km² (locul 82)  –
Populaţie Estimare 1 ianuarie 2009 21 498 616 (locul 52)
PIB estimări Total 245,847 miliarde USD (locul 41)

Terotoriul actual al României mai este numit şi spaţiul carpato-danubiano-pontic, deoarece România se suprapune unui sistem teritorial european, conturat după forma cercului Carpaţilor Româneşti şi a regiunilor limitrofe impuse şi subordonate complementar Carpaţilor, fiind mărginită în partea de sud de fluviul Dunărea, iar în partea de est de Marea Neagră.

Relief

Relieful României ese caracterizat prin patru elemente: varietate, proporţionalitate, complementaritate şi dispunere simetrică, dat fiind numărul mare de forme de relief, repartiţia aproximativ egală a principalelor unităţi de relief (35% munţi, 35% dealuri şi podişuri şi 30% câmpii) şi gruparea reliefului. Carpaţii Româneşti se extind ca un inel, ce închide o mare depresiune în centrul ţării, cea a Transilvaniei.

Flora si fauna

Pe teritoriul României au fost identificate 3700 de specii de plante din care până în prezent 23 au fost declarate monumente ale naturii, 74 dispărute, 39 periclitate, 171 vulnerabile şi 1253 sunt considerate rare. Cele trei mari zone de vegetaţie în România sunt zona alpină, zona de pădure şi zona de stepă. Vegetaţia este distribuită etajat, în concordanţă cu caracteristicile de sol şi climă

Fauna României este în special repartizată în funcţie de vegetaţie. Astfel, pentru etajul stepei şi silvostepei sunt specifice următoarele specii: iepurele, hârciogul, popândăul, fazanul, dropia, prepeliţa, crapul, carasul, ştiuca, şalăul, somnul; pentru etajul pădurilor de foioase (stejar şi fag): mistreţul, lupul, vulpea, mreanul, ciocănitoarea, cinteza; pentru etajul pădurilor de conifere: păstrăvul, lostriţa, râsul, cerbul, iar specifice faunei alpine sunt caprele negre şi vulturii pleşuvi.

Clima

Clima României este determinată în primul rând de poziţia sa pe glob, precum şi de poziţia sa geografică pe continentul european. Aceste particularităţi conferă climei un caracter temperat continental cu nuanţe de tranziţie.

Precipitaţiile sunt moderate, variind de la insuficienta cantitate de 400 mm din Dobrogea la 500 mm în Câmpia Română şi până la 600 mm în cea de Vest. Odată cu altitudinea, precipitaţiile cresc, depăşind pe alocuri 1000 mm pe an.

Demografie

Conform recensământului din 2002, România are o populaţie de 21 680 974 de locuitorişi este de aşteptat ca în următorii ani să se înregistreze o scădere lentă a populaţiei ca urmare a sporului natural negativ.

Principalul grup etnic în România îl formează românii. Ei reprezintă, conform recensământului din 2002, 89,5 % din numărul total al populaţiei.După români, următoarea comunitate etnică importantă este cea a maghiarilor, care reprezintă 6,6 % din populaţie, respectiv un număr de aproximativ 1 400 000 de cetăţeni. După datele oficiale, în România trăiesc 535 250 de romi.

Alte comunităţi importante sunt cele ale germanilor, ucrainenilor, lipovenilor, turcilor, tătarilor, sârbilor, slovacilor, bulgarilor, croaţilor, grecilor, rutenilor, evreilor, cehilor, polonezilor, italienilor şi armenilor.Din cei 745 421 de germani câţi erau în România în 1930,în prezent au mai rămas aproximativ 60 000.De asemenea, în 1924, în Regatul României erau 796 056 de evrei,însă la recensământul din 2002 au fost număraţi 6 179.

Viaţa religioasă în România se desfăşoară conform principiului libertăţii credinţelor religioase, principiu enunţat la articolul 29 din Constituţia României, alături de libertatea gândirii şi a opiniilor. Chiar dacă nu se defineşte explicit ca stat laic, România nu are nicio religie naţională, respectând principiul de secularitate: autorităţile publice sunt obligate la neutralitate faţă de asociaţiile şi cultele religioase.

Biserica Ortodoxă Română este principala instituţie religioasă din România. Ea este o biserică autocefală ce se află în comuniune cu celelalte biserici aparţinând Bisericii Ortodoxe. Cea mai mare parte a populaţiei României, respectiv 86,7 %, s-a declarat ca fiind de confesiune creştin ortodoxă, conform recensământului din 2002

Bucureşti este cel mai mare oraş şi totodată capitala României.

Oraşul este unitatea administrativă condusă de un consiliu local şi un primar ales. Oraşele mai importante pot fi declarate municipii. România are 263 de oraşe, dintre care 82 sunt municipii.

Judeţul este unitatea administrativă condusă de un consiliu judeţean şi un prefect. Consiliul judeţean este ales pentru a coordona activitatea consiliilor comunale şi orăşeneşti, având ca scop concentrarea interesului asupra serviciilor publice de importanţă la nivel judeţean. Guvernul numeşte un prefect în fiecare judeţ pentru a fi reprezentantul său local. România are 41 de judeţe plus municipiul-capitală Bucureşti,care are un statut similar cu acela de judeţ.

În afară de împărţirea pe judeţe, România este împărţită şi în opt regiuni de dezvoltare.Regiunile de dezvoltare nu sunt unităţi administrativ-teritoriale, nu au personalitate juridică, fiind rezultatul unui acord liber între consiliile judeţene şi cele locale. Regiunile de dezvoltare ale României, numite după poziţia geografică în ţară, sunt: Nord-Vest, Nord-Est, Sud-Vest, Sud-Est, Sud, Vest, Centru, Bucureşti şi Ilfov.

Cu un PIB estimat de 404,7 miliarde de lei şi de 18.791 lei pe cap de locuitor în 2007, România este o ţară cu un venit mediu-superior

Potrivit unui raport din 2006 al Băncii Mondiale, economia României se clasează pe locul 49 dintr-un număr total de 175 economii naţionale în privinţa uşurinţei de a face afaceri, înregistrând astfel o poziţie mai bună decât alte ţări din regiune, precum Ungaria şi Cehia

Prin aşezarea sa geografică, România reprezintă o zonă de intersecţie a mai multor magistrale de transport, care leagă nordul de sudul Europei şi vestul de estul acesteia. Pe de altă parte, reţeaua de transport din România asigură legătura între reţeaua de transport comunitară şi reţeaua de transport a statelor necomunitare vecine din Europa de Est şi Asia. Totuşi, datorită investiţiilor, reparaţiilor şi întreţinerii insuficiente, infrastructura de transport nu satisface nevoile economiei actuale, fiind mult în urma Europei de Vest

Reţeaua de aeroporturi destinate traficului aerian public este formata din 17 aeroporturi civile,toate fiind deschise traficului internaţional. 12 dintre ele sunt deschise permanent, iar restul la cerere.

Conditiile naturale ale Romaniei sunt destul de variabile. Din punctul de vedere al structurii reliefului tara se divizeaza in trei unitati, aproximativ egale dupa suprafata.

Cele mai favorabile conditii agroclimatice si soluri fertile de cernoziom le are Campia Romana, Campia Banato- Crisana, Podisul Moldovei si Podisul Transilvaniei. Terenurile arabile in aceste regiuni constituie 60-70%. In partea de sud-est sunt frecvente necesare irigatiile artificiale.

Ramura principala a agriculturii este cultura plantelor careia ii revin 3/5 din productia globala agricola. Cele mai mari suprafete de terenuri arabile sunt ocupate cu plante cerealiere, cu preponderenta grau si porumb.

Cresterea animalelor se bazeaza in mare parte pe vegetatia pasunilor naturale si a fanetelor. In acest scop se mai cultiva si plante furajere. Bovinele pentru lapte si carne se cresc in toate judetele tarii, porcinele in regiunile unde se cultiva porumbul si sfecla de zahar, iar ovinele in regiunile premontane si montane.Pluto, corpul ceresc marcat cu X în imaginea de mai sus, dreapta, a fost descoperit în 1930 și, multă vreme, a fost considerat cea de-a noua planetă a Sistemului Solar. După îndelungi dezbateri, în 2006, Uniunea Astronomică Internațională a decis excluderea acestui corp din rândul planetelor. Pluto este considerat o „planetă pitică”. Acest corp ceresc, situat spre marginea Sistemului Solar are raza de 1 195 km și este format din roci și gheață. Cunoscând planetele Sistemului Solar și caracteristicile lor, descoperă câteva din motivele care au generat „problemele de identitate” ale lui Pluto. Cel mai mare corp din Sistemul Solar este Soarele, o stea de mărime mijlocie. Lumina și căldura Soarelui sunt rezultatul reacțiilor dintre gazele care intră în alcătuirea sa și care generează în interior temperaturi de milioane de grade. În jurul Soarelui se rotesc, pe orbite proprii, planetele, corpuri cosmice reci, fără lumină proprie. După poziție, mărime și alcătuire planetele pot fi grupate în două categorii: interne, de dimensiuni mai mici și alcătuite din roci (Mercur, Venus, Terra, Marte) și externe, gigantice, alcătuite din gaze (Jupiter, Saturn, Uranus, Neptun).
În jurul planetelor, se rotesc sateliții (corpuri reci, fără lumină proprie). Terra are un singur satelit natural, Luna.
Asteroizii sunt corpuri cerești solide, de dimensiuni mai mici decât planetele, care se deplasează pe orbite proprii în jurul Soarelui. Cei mai numeroși asteroizi se află între planetele Marte și Jupiter (formând așa-numita „Centură de asteroizi”). Majoritatea asteroizilor au lungimi sub 1 km și sunt alcătuiți din roci și din metale. Cel mai mare asteroid cunoscut astăzi este Ceres, cu o lungime de 975 km.
Prin distrugerea asteroizilor se formează meteoroizii, corpuri cerești care sunt atrase de planete sau de sateliți și cad pe suprafața acestora producând cratere (adâncituri de formă circulară, formate la impactul unui corp ceresc și suprafața unei planete solide sau a unui satelit.
În jurul Soarelui, pe orbite alungite, se rotesc și cometele. Sunt alcătuite dintr-un nucleu de pulberi solide, înghețate, înconjurat de o coamă din pulberi fine și gaze. Împreună, formează capul cometei. Pe măsura apropierii de Soare devine vizibilă și strălucitoare coada, formată din pulberi și gaze.
Cu sute de ani în urmă, oamenii credeau că Pământul stă nemișcat în centrul Universului, iar Soarele și toate celelalte stele se rotesc în jurul său. Abia către jumătatea Evului Mediu, un tânăr matematician polonez, Nicolaus Copernic, pasionat de astronomie, a scris o carte („Despre revoluția sferelor cerești”), în care a susținut ideea că Soarele se află în centrul Universului și că Pământul și celelalte planete se rotesc în jurul său. Astăzi știm că atât Soarele cât și planetele sunt în permanentă mișcare, dar și Copernic a avut dreptate într-o privință: Pământul se rotește în jurul Soarelui! Un secol mai târziu, fizicianul, matematicianul și astronomul italian Galileo Galilei avea să susțină și să demonstreze, prin descoperirile sale, teoriile lui Copernic. Călătoriile lui Columb și mai târziu cea a lui Fernando Magellan în jurul lumii au demonstrat faptul că Pământul este rotund, idee susținută încă din Antichitate de învățații vremii Pitagora și Aristotel. Odată cu dezvoltarea tehnologiei și a mijloacelor de observație, omul a putut vedea și fotografia Pământul din spațiu. Văzută din exterior, Terra este o foarte frumoasă planetă albastră, de formă aproximativ sferică, turtită la poli și bombată la Ecuator. Forma sa reală este mai complexă decât o sferă și poartă numele de geoid. Datorită formei sale, suprafața Terrei este neuniform încălzită. Cu cât ne îndepărtăm de Ecuator, cu atât suprafața terestră primește mai puțină căldură. De aceea, regiunile polare sunt acoperite de gheață. Pe măsură ce tehnicile și metodele de observare au avansat, cunoașterea stelelor și a planetelor a devenit tot mai exactă.
Unul dintre momentele de cotitură în domeniul astronomiei a fost Antichitatea, când au fost cunoscute și descrise primele constelații și au fost desenate primele hărți ale cerului. 
De-a lungul istoriei, diferite civilizații au redesenat hărțile cerești și au adăugat noi și noi constelații. În anul 1930, astronomii au decis să împartă cerul în 88 de regiuni, care și astăzi reprezintă constelațiile „oficiale”. 48 dintre acestea datează încă din secolul al II-lea î.H.
Cele mai cunoscute și mai ușor de observat constelații au primit diferite denumiri, după conturul lor, asemănător unor obiecte, animale sau personaje mitologice. Și tu poți descoperi câteva constelații pe cerul nopții!
Observă imaginea alăturată și descoperă două dintre cele mai cunoscute constelații vizibile din emisfera nordică: Ursa Mare și Ursa Mică, în cadrul cărora vei recunoaște Carul Mare, Carul Mic și Steaua Polară, cea care indică întotdeauna nordul.
Lumina emisă de Soare se împrăștie peste tot, adică se propagă. Dacă lumina întâlnește un corp opac, în spatele acestuia se formează o umbră. Când un corp sferic este luminat dintr-o anumită direcție, în partea opusă se proiectează o umbră de forma unui con. Dacă un alt corp trece prin conul de umbră, pe durata traversării sursa de lumină dispare privirii. Acest fenomen a fost denumit eclipsă. Pentru a se produce o eclipsă, Soarele, Pământul și Luna trebuie să se afle aliniate pe aceeași direcție. Eclipsa de Lună
Când Luna intră în umbra Pământului are loc o eclipsă de Lună. Fenomenul se produce numai în faza de Lună Plină, când Pământul se găsește între Soare și Lună. Trasând o linie dreaptă peste „lumea locuită“ (prin Coloanele lui Hercule, astăzi strâmtoarea Gibraltar, strâmtoarea Siciliei și insula Rhodos), geograful grec Dicearh din Messina (340 – 280 î.H.) a realizat, practic, prima axă de referință pe o hartă, respectiv prima paralelă cu Ecuatorul, fapt ce a permis calculul distanțelor pe suprafața Terrei. Puțin mai târziu, geograful și astronomul grec Eratostene (284 – 202 î.H.), calculând pentru prima dată arcul de meridian și determinând raza Pământului, a introdus termenii de latitudine și longitudine, esențiali astăzi în toate lucrările de cartografie. Descoperă și tu elementele esențiale din geografie: globul, harta și coordonatele geografice, fără de care ar fi imposibil de imaginat astăzi orientarea pe suprafața Terrei! Cât este ceasul? Ce zi din săptămână e? în ce lună este ziua ta de naștere? De ce este întuneric noaptea și de ce este zăpadă iarna? Ți se par întrebări extrem de simple, al căror răspuns îl cunoști parcă dintotdeauna! Ora, ziua, luna sunt atât de prezente în viața ta încât nici nu mai bagi de seamă că există și... trec! Uneori, atât de preocupați de activitățile zilnice, uităm că pășim pe Pământ, că ne rotim odată cu el în jurul propriei sale axe și, în același timp, zburăm prin cosmos în jurul Soarelui. Însă ignorăm și multe alte lucruri. De exemplu, că cele patru anotimpuri pe care le cunoaștem nu sunt la fel pe tot globul, că la Brașov și la Paris nu este aceeași oră în același moment sau că în emisfera sudică, în Australia de exemplu, totul este pe dos: ninge în august și oamenii merg la mare... de Crăciun! Este momentul să descoperi explicațiile tuturor acestor realități, studiind mișcările Pământului. Ești în excursie la munte cu familia și tocmai ați intrat într-o pădure deasă. Se înserează și pare că poteca nu duce... nicăieri. Ar fi ușor să vă orientați pe tabletă, dar, din păcate, bateria s-a dus, iar telefoanele mobile sunt imposibil de folosit, pentru că nu este semnal. Ce e de făcut? Află cât de importante în astfel de situații sunt micile detalii pe care un geograf isteț le poate descoperi la fiecare pas, dacă înțelege fenomenele din natură! Globul este acea reprezentare care redă imaginea exactă, tridimensională, dar micșorată, a planetei noastre, Terra. Harta este o reprezentare în plan a suprafeței sferice a Terrei. La realizarea hărților se folosesc proiecțiile cartografice. în funcție de proiecția utilizată, forma elementelor sau distanțele dintre acestea pot prezenta mici deformări, fapt pentru care harta este considerată o reprezentare aproximativă a suprafeței terestre. Față de glob, harta prezintă întreaga suprafață a Terrei (sub formă de planiglob sau planisferă) sau porțiuni de întinderi mai reduse și un număr mult mai mare de elemente geografice.
•	Harta este o reprezentare micșorată și convențională a suprafeței terestre. Orice hartă conține un titlu, este realizată la o anumită scară, folosește anumite semne convenționale notate într-o legendă și respectă orientarea după punctele cardinale. O echipă de exploratori a rămas izolată pe o insulă fără niciun mijloc de comunicare cu lumea. Pentru a se salva, au apelat la singura soluție: să lanseze un mesaj într-o sticlă. După o lungă călătorie pe apele oceanului, sticla a fost adusă de valuri la țărm. În sticlă se află o hârtie pe care este scris următorul mesaj: „Ne aflăm în mijlocul oceanului, pe o insulă pustie, situată la 7° latitudine nordică și 152° longitudine vestică. Salvați-ne!“ Pentru a simplifica măsurarea distanțelor pe glob, se folosește unitatea de măsură numită grad (notat cu simbolul °). Paralelele se numerotează începând de la Ecuator (paralela de 0°) spre nord și spre sud, până la poli (care au fiecare 90°). Numerotarea meridianelor se realizează începând de la meridianul care trece prin Greenwich (Londra). Acesta este Meridianul de 0°. Celelalte meridiane se numerotează către est sau către vest până la 180°. Meridianul de 180° este opus meridianului de 0° și formează împreună un cerc care împarte Pământul în două jumătăți numite emisfere: emisfera estică şi emisfera vestică. axa Pământului sau axa terestră (1): linia imaginară care trece de la nord la sud prin centrul Pământului;
polii geografici (Polul Nord și Polul Sud): punctele imaginare situate acolo unde axa terestră străpunge suprafața Pământului;
Ecuatorul : cercul imaginar situat la mijlocul suprafeței Pământului, la distanță egală între cei doi poli; acesta împarte Pământul în două jumătăți egale, numite emisfere: emisfera nordică și emisfera sudică;
paralelele : cercurile imaginare paralele cu Ecuatorul;
meridianele : semicercuri care unesc cei doi poli.
Cu ajutorul paralelelor și meridianelor se determină poziția oricărui punct de pe suprafața Pământului, adică se stabilesc coordonatele sale geografice, latitudinea și longitudinea.
Latitudinea este distanța, măsurată în grade, de la Ecuator spre nord sau spre sud. Latitudinea este nordică sau sudică (1) și variază între 0° și 90° (2). Se măsoară pe meridianul locului. Se prescurtează lat.
Longitudinea este distanța, măsurată în grade, de la primul meridian (Meridianul 0°) spre est sau spre vest. Longitudinea este estică sau vestică (3) și variază între 0° și 180° (4). Se măsoară pe paralela locului. Se prescurtează long. Orice punct de pe Terra se situează la intersecția unui meridian cu o paralelă.
În aproximativ 24 de ore, Pământul efectuează o rotație completă în jurul propriei axe, numită mișcare de rotație. Direcția de mișcare este de la vest la est, adică invers mișcării aparente a Soarelui, a Lunii și a stelelor pe bolta cerească. Direcția de rotație este contrară mișcării acelor de ceas dacă am privi planeta de deasupra Polului Nord și în sensul mișcării acelor de ceas dacă am privi de deasupra Polului Sud. Viteza de rotație scade de la Ecuator spre poli. Distanța de 15° de longitudine se numește fus orar. Fiecare fus orar este străbătut de un meridian central. Când Soarele se află deasupra acestui meridian, este ora 12:00, considerată ora oficială a întregului fus orar. În fusele orare situate spre est, orele sunt mai înaintate, deoarece Soarele s-a aflat mai devreme deasupra meridianului lor central. La vest de respectivul fus orar, Soarele încă nu s-a aflat deasupra meridianului central, astfel că orele sunt în urmă. Între două fusuri orare vecine, diferența de timp este de o oră.
Pământul cuprinde 24 de fusuri orare. Primul fus orar este considerat fusul prin care trece Meridianul de 0°. În funcție de primul fus orar se stabilește ora pe glob. Mergând spre est, la fiecare fus orar se adaugă câte o oră; mergând spre vest, se scade câte o oră. Când la primul meridian este ora 12:00, la meridianul opus, cel de 180°, este ora 24:00. De aceea, meridianul de 180° se consideră drept linia internațională de schimbare a datei. Spre vest de meridianul de 180° ne aflăm cu o zi înainte, față de ziua în care ne aflăm la est de acest meridian. Ora României este ora celui de-al doilea fus orar, cel în care este situată capitala țări noastre, orașul București, adică GMT (Greenwich Mean Time/Ora Meridianului Greenwich) + 2.
După o ultimă verificare a rucsacurilor, Ionuț și Andrei au constatat că au toate cele necesare excursiei, inclusiv aparatura GPS care le va indica permanent, zi și noapte, poziția geografică și direcția punctelor cardinale. Pentru orice eventualitate, Andrei a luat și harta regiunii pe care o vor explora, căci plecau într-o aventură a cunoașterii, așa cum și-au anunțat cu mândrie prietenii. În trei zile, cei doi prieteni și familiile lor au vizitat multe locuri deosebite și erau foarte încântați. A patra zi au ajuns într-o regiune izolată. Băieții erau convinși că folosind aparatura GPS și telefoanele inteligente vor ajunge la cabana unde intenționau să înnopteze. Dar stupoare! Ecranul GPS-ului s-a stins. Se terminaseră bateriile și nu aveau acumulatori de rezervă. După câteva minute, Ionuț și-a anunțat prietenul că semnalul de mobil lipsește, nu au conexiune la internet, deci telefoanele lor inteligente nu le mai sunt de folos. Dacă băieții erau dependenți de tehnică, părinții lor erau prietenii naturii. Au căutat „semnele“ pe care mama natură le „aranjase“ în drumul lor și chiar dacă se înnoptase de ceva vreme, au ajuns cu bine la cabană. Din dorința de a se orienta mai ușor în absenţa reperelor naturale, oamenii au inventat o serie de instrumente. Cele cunoscute din timpuri mai vechi, numite clasice, sunt busola și harta. Acul magnetic al busolei este mobil, astfel încât, indiferent cum se răsucește busola, va indica mereu direcția nord-sud. Astăzi, este imposibil să te rătăcești. Folosind un telefon inteligent (smartphone) și o conexiune la internet poți afla, în câteva secunde, unde te afli și ce traseu trebuie să urmezi pentru a ajunge într-un punct dorit.
Cea mai exactă este în prezent orientarea cu ajutorul GPS (se citește „gi-pi-es“ și sunt inițialele de la Global Positionig System, adică Sistem de Poziționare Globală). Cu ajutorul unei rețele de sateliți, pe ecranul unui mic aparat special de emisie-recepţie (alimentat cu baterii), se poate afla, oriunde pe glob, zi sau noapte, poziția geografică, altitudinea și direcția punctelor cardinale.
„Orizontul copilăriei mele“ este titlul articolului scris pentru revista școlii de Alexandra, elevă în clasa a V-a. Citește articolul și vei înțelege de ce colegii au numit-o „geografa Mărișelului“.
„În apropiere de locul unde se întâlnește paralela de 46° lat. N cu meridianul de 23° long. E, pe culmile domoale ale Munților Gilău, între râurile Someșul Cald și Răcătău și în vecinătatea lacurilor de acumulare Tarnița și Beliș, se întinde tărâmul copilăriei mele, Mărișelul. Localitatea natală este situată în partea de NV a județului Cluj, la aproximativ 50 km de orașul Cluj-Napoca și se învecinează cu comunele Măguri-Răcătău (la S), Râșca (la N), Gilău (la E) și Beliș (la V). Acest loc încărcat de istorie și peisaje desprinse din basmele cu zâne dezvăluie turiștilor tainele vieții rurale, dar și ale Universului, datorită Observatorului Astronomic situat la 2 km distanță, în linie dreaptă de școala noastră. În drumul spre Observator trecem pe lângă Muzeul Satului, unde sunt expuse obiecte de artă și folclor, specifice zonei. În împrejurimile Mărișelului se află monumentul închinat lui Avram Iancu și hidrocentrala Tarnița, pe care le-am vizitat împreună cu colegii de clasă. Acesta este orizontul copilăriei mele, pe care vi l-am prezentat cu ochii și mintea unui mic geograf.“
Pe harta schematică alăturată, Alexandra a reprezentat, prin forme simple, elementele orizontului local, menționate în articol.
Analizează împreună cu colegul/colega de bancă modul în care Alexandra a reprezentat în plan fiecare dintre reperele de orientare din orizontul său local.
Harta de mai sus reprezintă, în plan, suprafața din imaginea aeriană de mai jos. Cum faci legătura între imaginea unei suprafețe și harta corespunzătoare?
Identifică elementele principale din imagine și stabilește poziția acestora. Identifică pe hartă aceleași elemente, după mărime, formă, semne convenționale și localizează-le prin raportare reciprocă.
Identifică în imaginea dată piața, spațiul verde, străzile și urmărește aceste elemente și pe hartă.
Identifică apoi principalele obiective. Ce ai vrea să vizitezi mai întâi? Biserica din colțul din dreapta-jos al pieței? Sau turnul din dreapta-sus? Marchează poziția celor două obiective pe hartă și măsoară distanța dintre ele. Care este distanța în realitate?
Hărțile sunt necesare în viața de zi cu zi. Atunci când se referă la hărți, oamenii se gândesc de cele mai multe ori fie la hărțile rutiere, pe care sunt marcate șoselele, fie la hărțile turistice, pe care sunt detaliate obiective și eventual trasee, fie la hărțile politice, pe care sunt reprezentate statele și principalele orașe de pe glob sau dintr-un continent. În realitate, aproape orice poate fi reprezentat pe o hartă de la galaxii și constelații până la fenomenele meteorologice de mâine sau la formele de relief din spatele grădinii. De aceea, cel mai important pas în a descifra o hartă este să alegi harta potrivită nevoilor tale. Terra face parte dintre planetele care sunt alcătuite din roci, deci are la suprafață un înveliș solid. Este singura planetă din Sistemul Solar pe care există viață, deoarece este „îmbrăcată“ de o pătură de aer și are apă care se găsește în toate cele trei stări de agregare (lichidă, solidă și gazoasă). Plantele și animalele formează împreună viețuitoarele Terrei Foarte diferite ca alcătuire și structură, geosferele sunt dependente unele de celelalte și se influențează reciproc. Împreună, aceste învelișuri reprezintă „cartea de identitate“ a planetei noastre și fac din Terra o planetă unică în Sistemul Solar și chiar în Univers. Există patru geosfere: litosfera, hidrosfera, atmosfera şi biosfera.
Geografia studiază geosferele Terrei, interacţiunea (influența reciprocă) dintre ele și relațiile strânse dintre acestea, care au ca rezultat formarea unui înveliș complex, denumit înveliș geografic. Tot ceea ce vedem astăzi pe Pământ este rezultatul unei evoluții de peste 4 miliarde de ani, transformările fiind provocate de gravitație, căldură, apă, aer și viețuitoare. Știm că, la începutul existenței sale, Pământul arăta cu totul altfel decât îl cunoaștem noi acum. În perioada de formare, planeta era atât de fierbinte, încât suprafața sa era un imens ocean de rocă topită (1). Gravitația a făcut ca materia mai grea să se concentreze spre centrul planetei, iar materia mai ușoară să iasă la suprafață, unde s-a răcit (2) și s-a întărit (3). S-a format astfel un înveliș solid (4), numit litosferă, care în decurs de sute de milioane de ani și-a schimbat înfățișarea, ajungând în cele din urmă la aspectul pe care îl cunoaștem astăzi (5) Învelișul exterior, solid, al Pământului se numește litosferă (termenul provine din limba greacă, lithos = piatră). Acest înveliș acoperă ca o crustă planeta noastră, fapt pentru care este cunoscut și sub numele de scoarță terestră. Este un suport pentru învelișurile (geosferele) externe și acoperă învelișurile interne, mai grele. O mare parte a litosferei (aproximativ 2/3) este acoperită de apa oceanelor și a mărilor. Restul formează uscatul. Litosfera are o grosime variabilă, fiind mai subțire pe fundul oceanelor și al mărilor și mult mai groasă în regiunile de uscat. Aspectul exterior al litosferei se modifică permanent, deoarece asupra sa acționează atât forțe interne, care își au originea în interiorul Pământului, cât și externe, rezultate din acțiunea aerului, apei, viețuitoarelor, omului. Ca urmare, suprafața litosferei nu este netedă, ci prezintă o serie de asperități (ridicături și adâncituri) de dimensiuni planetare (continentele și bazinele oceanice) sau de dimensiuni mai reduse (cele din cadrul continentelor și de pe fundul oceanelor). Litosfera este în strânsă legătură cu celelalte geosfere externe. În anul 1864, celebrul scriitor francez Jules Verne publica o carte intitulată „Călătorie spre centrul Pământului“, în care un profesor german, nepotul său și un ghid islandez porneau într-o călătorie fantastică spre centrul planetei, folosind drept „poartă de intrare“ un vulcan din Islanda. Chiar dacă în roman o parte dintre elementele geografice sunt reale și corecte din punct de vedere științific, nici atunci și nici astăzi o astfel de călătorie nu ar fi posibilă. Și nu atât din cauza distanței de la suprafața Pământului până în centrul planetei (de 6 378 km), cât mai ales din pricina temperaturilor din ce în ce mai ridicate, care cresc până la peste 4 000 °C. Cum nici nu se poate face un foraj până în centrul Pământului, prin care să analizăm efectiv structura internă a planetei, oamenii de știință au recurs la alte metode prin care să determine ce se găsește sub scoarța terestră. Cele două tipuri de scoarță terestră diferă prin rocile din care sunt alcătuite. Scoarța oceanică este formată dintr-o pătură de roci bazaltice, acoperită pe alocuri de roci sedimentare. Scoarța continentală este mai groasă, peste rocile bazaltice existând o pătură de roci granitice și o pătură de roci sedimentare. Cu toate că este mai groasă, scoarța continentală este mai ușoară decât scoarța oceanică.
Scoarța Pământului nu constituie un înveliș continuu, unitar. Ea este formată din blocuri (bucăți) de scoarță, diferite ca mărime și alcătuire, numite plăci tectonice sau plăci litosferice, care se afundă în magmă și se deplasează unele în raport cu celelalte, datorită curenților magmatici.
De-a lungul sutelor de milioane de ani, învelișul exterior al Pământului a suferit puternice transformări, astfel că astăzi are o suprafața foarte neregulată. Totalitatea denivelărilor de la suprafața scoarței terestre reprezintă relieful. Aceste denivelări sunt numite forme de relief și se compun din suprafețe diferite ca mod de formare, mărime și înfățișare. Având în vedere aceste diferențe, relieful terestru cuprinde:
- continente și bazine oceanice, cele mai mari și mai complexe denivelări ale scoarței terestre, rezultate prin acțiunea forțelor venite din interiorul planetei; sunt numite și forme planetare sau macroforme de relief;
- relieful major al continentelor și al oceanelor, care include forme rezultate prin acțiunea forțelor venite din interiorul scoarței; formele majore de relief ale continentelor au înfățișări diferite, pe suprafața lor forțe externe (precum apa, vântul etc.) creând reliefuri de dimensiuni mai mici (de exemplu, munții sunt brăzdați de văile săpate de apele curgătoare sau prezintă peșteri rezultate prin dizolvarea calcarelor sub acțiunea apei).
Continentele sunt cele mai mari întinderi de uscat ale planetei noastre, alcătuite din scoarță continentală, fiind înconjurate de apa oceanelor și a mărilor. Întinderile de uscat ocupă, în total, 29% din suprafața Pământului. Continentele Terrei sunt: Asia, Europa, Africa, America de Nord, America de Sud, Australia și Antarctica.
Bazinele oceanice reprezintă cele mai mari adâncituri ale scoarței terestre (ca adâncime și suprafață), în care s-au acumulat cantități uriașe de apă. Ele ocupă, în total, 71% din suprafața Terrei, sunt alcătuite din scoarță oceanică și au rezultat din evoluția rifturilor. Bazinele oceanice sunt: Atlantic, Pacific, Indian și Arctic.
Bazinele oceanice cuprind forme majore de relief variate ca aspect și dimensiuni.
Platforma continentală (1) este o prelungire a continentului sub apa oceanului, cu aspectul unei câmpii ce coboară lin până la circa 200 m adâncime.
Povârnișul (sau abruptul) continental (2) este o suprafață abruptă, care face trecerea de la platforma continentală la fundul oceanic; povârnișul continental poate coborî până la adâncimi de 3 000 m.
Platforma continentală și povârnișul continental sunt alcătuite din scoarță continentală.
Câmpia abisală sau platoul oceanic (3) este, de fapt, fundul oceanului; ocupă cea mai mare întindere din suprafața bazinului oceanic și coboară până la adâncimi de 6 000 m. Este alcătuită numai din scoarță oceanică.
Dorsalele (4) sunt lanțuri muntoase submarine formate de-o parte și de alta a rifturilor prin acumularea și consolidarea magmei; pot atinge înălțimi de peste 2 000 m în raport cu fundul oceanic; când se înalță deasupra nivelului apei oceanului formează insule.
Gropile abisale sau fosele oceanice (5) sunt porțiunile cele mai coborâte ale reliefului oceanic, situate la adâncimi de peste 6 000 m, la marginile plăcilor tectonice, acolo unde are loc fenomenul de subducție.
La nivelul uscatului există o varietate de forme de relief care se deosebesc prin altitudine, pantă (înclinare), vârstă, mod de formare, rocile din care sunt alcătuite etc. Formele majore de relief ale continentelor sunt: munții, dealurile, podișurile și câmpiile.
Munții sunt forme de relief a căror înălțime (altitudine) depășește 1 000 m. Părțile componente ale unui munte sunt poalele, versanții (coastele), culmile și vârfurile. Caracteristice munților sunt văile, depresiunile, pasurile sau trecătorile. După modul în care s-au format se deosebesc:
•	munți de încrețire, formați prin mișcările de încrețire (cutare) și înălțare ale scoarței; aceste mișcări s-au produs ca urmare a presiunilor generate de ciocnirea (coliziunea) plăcilor tectonice continentale (Munții Alpi, Munții Carpați, Munții Himalaya etc.);
•	munți vulcanici, formați din depuneri de lavă, ca urmare a erupțiilor vulcanice (Kilimanjaro, Fuji, Mauna Loa, Călimani etc.).
Munții se mai deosebesc după vârstă (munți vechi și munți tineri) și după tipurile de roci din care sunt alcătuiți (de exemplu, munții formați din șisturi cristaline sau granite sunt mai înalți și mai masivi decât munții formați din roci sedimentare). De obicei munții apar grupați și formează lanțuri muntoase cu lungimi de sute și mii de kilometri (de exemplu Cordilierii din America de Nord, Anzii din America de Sud, Alpii, Carpații din Europa etc.). Când apar izolați poartă numele de masive. Cei mai înalți munți de pe glob sunt Munții Himalaya, care au în vârful Chomolungma (Everest) altitudinea de 8 850 m.
Dealurile sunt forme de relief cu altitudini cuprinse între 300 m și 1 000 m care s-au format fie prin cutarea straturilor de roci (la fel ca și munții), fie prin depunerea/acumularea materialelor transportate de râuri la poalele munților. Sunt alcătuite, în general, din roci sedimentare (pietrișuri, nisipuri, argile, marne).
Podișurile sunt forme de relief cu altitudini de peste 300 m care, spre deosebire de dealuri, au culmile mai late și mai netede, nu au vârfuri, iar versanții pot fi uneori foarte abrupți. Podișurile s-au format prin depunerea materialelor transportate de râuri în mări sau lacuri care apoi au devenit uscaturi sau prin erodarea unor munți vechi. Cele mai înalte podișuri se află în Asia (Tibet, peste 4 500 m, Pamir, peste 3 500 m).
Câmpiile sunt cele mai joase forme de relief, cu altitudini ce nu depășesc 200 – 300 m. Au aspectul unor întinse suprafețe netede, străbătute de văi puțin adânci. Sunt alcătuite din roci sedimentare.
Curenții magmatici din astenosferă și deplasarea plăcilor tectonice sunt principalele cauze care determină modelarea scoarței terestre prin erupții vulcanice și prin cutremure. Vulcanismul este un fenomen asociat marginilor plăcilor tectonice, fiind întâlnit atât în zonele de rift, cât și în zonele de subducție. Formarea vulcanilor este legată de pătrunderea magmei prin crăpăturile și fisurile scoarței terestre și acumularea ei în așa-numitele bazine magmatice, situate la diferite adâncimi. Acestea reprezintă vatra vulcanilor, adică sursa de alimentare/rezervorul oricărui vulcan de pe glob.
Din bazinul magmatic/vatră, magma urcă pe coșul vulcanic spre suprafața scoarței. La partea superioară a coșului se găsește craterul, o adâncitură în formă de pâlnie prin care țâșnesc în aer gaze și vapori de apă fierbinți. Magma ajunsă la suprafață, sărăcită în gaze și vapori de apă, dar aflată în continuare la temperaturi uriașe și în stare de materie topită, se numește lavă. În timpul erupțiilor explozive, după emanațiile de gaze și de vapori de apă vulcanul aruncă în aer bombe vulcanice (bucăți mari de lavă întărită) și cenușă (particule foarte fine de lavă).
Lava incandescentă curge sub forma unor „șuvoaie de foc“ peste marginile craterului. După fiecare erupție, lava răcită și întărită, precum și materialele aruncate de vulcan (bombe, cenușă) contribuie la formarea conului vulcanic, care reprezintă de fapt muntele vulcanic.
Vulcanul Etna (3 340 m) este situat la contactul a două plăci tectonice majore (Africană și Euroasiatică), fiind unul dintre cei mai cunoscuți și studiați vulcani de pe Terra. Etna este vulcanul cu cea mai lungă perioadă de activitate în timpurile istorice (peste 6 000 de ani), dintre erupţii remarcându-se cele din anul 396 î.H. (care a împiedicat armata cartagineză să avanseze către Roma) şi din 1956 (care a înălţat conul principal cu 32 m!). Romanii considerau craterul său drept hornul atelierelor subterane ale zeului focului, Vulcan. Povestește-le prietenilor și familiei despre Etna și ceilalți vulcani din spațiul Mării Mediterane și explică-le cum se produce o erupție vulcanică. Dacă planificați o excursie în Italia, încercați să ajungeți la Napoli, să vedeți Vezuviul sau în Sicilia, să urcați pe Etna! Cutremurele (numite și seisme, mișcări seismice sau mișcări telurice) sunt zguduiri (mișcări) bruște, puternice și de scurtă durată ale unei porțiuni din scoarța terestră. Prin aceste mișcări se descarcă (eliberează) tensiunile/presiunile acumulate în interiorul scoarței, ca urmare a deplasării plăcilor tectonice. Cele mai frecvente și mai puternice cutremure se produc acolo unde se ciocnesc două plăci continentale sau în zonele de subducție. Există, de asemenea, cutremure provocate de erupțiile vulcanice.
Punctul din interiorul scoarței unde are loc declanșarea cutremurului se numește hipocentru (1) și se poate afla la adâncimi diferite în scoarța terestră. Punctul de la suprafață corespunzător hipocentrului se numește epicentru (2). Ca urmare a declanșării unui cutremur, se formează undele seismice(3), care se propagă din hipocentru spre exterior, pe distanțe de sute sau chiar mii de kilometri.
Țara noastră este situată la contactul unor plăci tectonice mai mici (microplăci), fapt pentru care cutremurele sunt frecvente și în unele cazuri pot avea magnitudini mari. Cele mai numeroase cutremure din țara noastră se declanșează în Zona Seismică Vrancea, situată la curbura Carpaților, care reprezintă locul unde se întâlnesc Placa Est-Europeană, Placa Moesică și Placa Intra-Alpină.Spre curbura Carpaților înaintează Placa Mării Negre, care coboară sub celelalte plăci. Această deplasare duce la apariția unor tensiuni la diferite adâncimi în scoarță și la producerea de cutremure. Frecvența acestora, precum și intensitatea lor au transformat Zona Seismică Vrancea într-una dintre cele mai active din Europa, iar faptul că trăim într-o țară în care oricând se pot declanșa cutremure majore trebuie să ne determine să fim în permanență pregătiți. Din nevoia de a oferi informații mai detaliate despre altitudinile sau despre înclinarea versanților dintr-o anumită regiune, cartografii au îmbunătățit de-a lungul timpului modalitățile de reprezentare a reliefului. Pe harta de mai jos, relieful este prezentat prin multe linii curbe. Să parcurgem împreună pașii care ne conduc spre ,,citirea“ și înțelegerea informațiilor oferite de această hartă Învelişul de gaze care înconjoară planetele poartă numele de atmosferă. Acest înveliş se menţine lângă suprafaţa planetelor datorită atracţiei gravitaţionale. Prin proprietăţile sale deosebite, atmosfera care înconjoară Terra favorizează circulaţia apei în natură şi permite existenţa vieţii pe planeta noastră. Aerul pătrunde în scoarţă, prin porii, fisurile şi crăpăturile rocilor, până la adâncimi de câteva sute de metri şi se extinde în jurul planetei până la înălţimi de 3 000 – 10 000 km, formând un înveliş cu o formă asemănătoare planetei.
Temperatura aerului variază de la un loc la altul și de la un moment la altul. Ca urmare a formei Pământului și a înclinării axei terestre, temperatura variază odată cu latitudinea , scăzând de la Ecuator spre poli. Mișcarea de rotație a Pământului determinăvariația temperaturii de la zi la noapte și chiar în cursul aceleiași zile , iar mișcarea de revoluție determină variația temperaturii în cursul anului , în funcție de anotimp. Temperatura aerului se modifică și în funcție de altitudine , scăzând cu 6 °C la fiecare 1 000 m înălțime. Distribuția temperaturii aerului pe suprafața terestră variază și datorită modului diferit de încălzire și de răcire a uscatului și a apei : apa se încălzește și se răcește mai greu decât uscatul. Astfel, vara sau pe timpul zilei temperaturile deasupra apei vor fi mai scăzute decât cele de deasupra uscatului și mai ridicate iarna sau noaptea. Temperatura aerului este influențată și de alți factori: norii (împiedică noaptea răcirea prea repede a suprafeței terestre), curenții oceanici (calzi sau reci), vânturile (calde sau reci), vegetația (vara în pădure aerul este mai răcoros) etc. Apa de la suprafața oceanelor, mărilor, râurilor și lacurilor se evaporă în atmosferă. Cu cât aerul este mai cald, cu atât el poate primi o cantitate mai mare de vapori de apă. Când aerul dintr-un loc a absorbit o cantitate foarte mare de vapori de apă și nu mai poate primi alții se spune că aerul este saturat. Dacă intervine o scădere a temperaturii, o parte din acești vapori condensează și se transformă în picături minuscule de apă. Dacă temperatura este sub 0 °C atunci vaporii se transformă în cristale fine de gheață. Condensarea vaporilor de apă are loc la diferite înălțimi în troposferă și are ca rezultat formarea norilor. Având în vedere că temperatura aerului scade cu înălțimea, norii pot fi alcătuiți din picături fine de apă, din cristale fine de gheață sau din picături de apă și cristale de gheață. Norii au forme și mărimi diferite, fiind de mai multe tipuri. Formarea precipitațiilor depinde de tipul de nori, de înălțimea la care se află aceștia și de temperatura straturilor de aer dintre nor și suprafața terestră. Precipitațiile reprezintă totalitatea particulelor de apă, lichide și solide, care cad din nori și ating suprafața Pământului. Când norii întâlnesc straturi de aer mai reci, picăturile fine de apă (sau cristalele de gheață) din care sunt formați se unesc, formând picături (sau cristale de gheață) mai mari și mai grele, care cad pe suprafața terestră sub formă de precipitații. După starea lor de agregare, se deosebesc următoarele tipuri de precipitații: lichide (ploaia și burniţa), solide(ninsoarea, măzărichea și grindina), mixte (lapoviţa). Cantitatea de precipitații variază de la o regiune la alta. În general, scade de la Ecuator spre poli (din cauza scăderii evaporației) și crește odată cu altitudinea. Forța cu care aerul apasă pe suprafața Pământului se numește presiune atmosferică. Aceasta se manifestă în toate direcțiile, nu doar de sus în jos. Ca orice element meteorologic, presiunea atmosferică variază. Când temperatura aerului este ridicată, presiunea este mai scăzută, deoarece aerul încălzit se dilată, cântărește mai puțin și exercită o forță mai mică. La o temperatură mai scăzută presiunea este mai mare, aerul rece fiind mai dens și mai greu. Presiunea atmosferică variază și în funcție de altitudine. Cu cât altitudinea crește, presiunea scade, deoarece aerul devine din ce în ce mai rarefiat.
Variația în latitudine a temperaturii aerului determină și variația presiunii atmosferice. De-o parte și de alta a Ecuatorului, unde temperatura este ridicată tot timpul anului, presiunea este joasă. Aici s-a format zona minimelor ecuatoriale. În fiecare emisferă, la aproximativ 30° latitudine, presiunea este mai ridicată și s-a format zona maximelor tropicale. La latitudini medii (în jurul paralelei de 60°) funcționează în fiecare emisferă o zonă de minimă presiune. În vecinătatea polilor, dat fiind temperaturile foarte scăzute, presiunea are valori mari și s-au format două zone de maxime polare. Existența zonelor de maximă presiune (două la poli și două la tropice) și a celor de minimă presiune (una la Ecuator și două la latitudini medii) deter mină o permanentă deplasare a aerului.
Atmosfera poate fi considerată un imens „ocean de aer“. Așa cum apa curge mereu din regiunile înalte spre cele joase și aerul se deplasează dinspre zonele cu presiune ridicată spre zonele cu presiune joasă. Tendința generală este de egalizare a presiunilor. Aceste mișcări ale aerului sunt fie verticale, fie orizontale. Mișcările verticale sunt ascendente, atunci când aerul urcă, sau descendente, când aerul coboară. Mișcările orizontale ale aerului dintr-o zonă cu presiune ridicată spre o zonă cu presiune joasă se numesc vânturi. Se deosebesc mai multe tipuri de vânturi: permanente, periodice și neperiodice. În fiecare zi vorbim în familie despre „vreme bună“ sau „vreme rea“. Ne întrebăm dacă va fi frumos în week-end dacă va ploua săptămâna viitoare când plecăm în excursie sau dacă în vacanță vom avea vreme însorită. Pentru a nu fi surprins de fenomene meteorologice periculoase, este foarte important să asculți buletinele meteo și să înțelegi informațiile comunicate. Iată un exemplu de buletin meteo furnizat de Administrația Națională de Meteorologie, în ziua de luni, 24 aprilie 2017:
„Sâmbătă și duminică, temperaturile maxime au fost cuprinse între 3 °C și 17 °C, iar cele minime s-au situat între 2 °C și 5 °C. Temporar, mai ales în regiunile montane și deluroa- se, au căzut ploi slabe cantitativ. Vântul a prezentat intensificări în majoritatea regiunilor, iar la munte a suflat tare, vitezele depășind 70 km/oră. Sâmbătă, în cea mai mare parte a țării s-a depus bruma. Deplasarea dinspre sud-vest a unei mase de aer cald va determina la începutul acestei săptămâni, o creștere treptată a valorilor de temperatură și vremea se va încălzi ușor în majoritatea regiunilor. Temperaturile maxime se vor încadra între 9 °C și 19°C iar cele minime între 4 °C și 10 °C. Vor mai fi înnorări în regiunile nordice, unde pe arii restrânse se vor semnala averse de ploaie. Vântul va sufla moderat, cu unele intensificări, mai ales la munte. În regiunile de câmpie izolat se va semnala ceață. Marți și miercuri vremea va fi predominant frumoasă, cu cer senin, vânt slab și va continua să se încălzească. Întreaga activitate a omului, dar și viața plantelor și a animalelor sunt influențate de caracteristicile aerului din troposferă. La nivelul acestui strat atmosferic se manifestă elementele și fenomenele meteorologice care definesc vremea.
Vremea reprezintă starea fizică a atmosferei într-un loc (țară, regiune) la un moment dat, caracterizată prin anumite valori ale elementelor meteorologice (temperatură, precipitații, vânt) și prin anumite fenomene meteorologice (ceață, rouă, brumă, polei etc.).
Starea vremii se schimbă des datorită deplasării maselor de aer dintr-un loc în altul. Masele de aer sunt porțiuni (volume) mari de aer care se caracterizează prin temperatură și umiditate relativ constante. După temperatură, pot fi mase de aer cald și mase de aer rece, care, la rândul lor, după încărcătura în vapori de apă, pot fi umede sau uscate. Diferențele de presiune determină deplasarea maselor de aer. În deplasarea sa, o masă de aer transportă însușirile caracteristice locului de formare în alte regiuni geografice și astfel determină schimbarea vremii în toate regiunile pe care le traversează. Prevederea vremii (prognoza meteo) se realizează numai cunoscând exact deplasările maselor de aer.
Clima reprezintă starea atmosferei pe un teritoriu întins și pe un interval mare de timp, caracterizată prin valorile medii ale elementelor și fenomenelor meteorologice. Spre deosebire de vreme, care se schimbă de la o zi la alta sau chiar în cursul aceleiași zile, clima își păstrează caracteristicile pe perioade lungi de timp, de ordinul sutelor și miilor de ani.
Clima evidențiază valorile medii multianuale ale elementelor meteorologice și rezultă din interacțiunea în spațiu și în timp a mai multor factori: cantitatea de căldură primită de Terra de la Soare, circulația aerului, întinderile de uscat (continente) și de apă (mări și oceane), relieful etc. Ca urmare a faptului că suprafața terestră este neuniform încălzită, pe Terra se formează cinci mari zone de climă: o zonă caldă, două zone temperate și două zone reci. În cuprinsul fiecărei zone, caracteristicile climei (temperatura, precipita- țiile, vânturile) variază sub influența celorlalți factori și se diferențiază mai multe tipuri de climă sau climate. De o parte și de alta a Ecuatorului, până la 5° latitudine nordică și sudică, temperatura ridicată determină mișcări ascendente ale aerului (aerul cald se dilată și, fiind mai ușor, se ridică); această mișcare ascendentă a aerului duce la formarea zonei de minimă presiune. Aici lipsesc vânturile și este zona calmelor ecuatoriale. Această zonă se extinde până la 12° latitudine în perioada de vară a fiecărei emisfere. Înaintarea și restrângerea acestei zone influențează extinderea alizeelor pe parcursul celor două anotimpuri.
Analizează imaginea alăturată și răspunde la întrebările de pe coloana din stânga. Clima caldă este specifică regiunilor situate între 0 și 30° latitudine nordică și sudică și cuprinde:
a. climatul ecuatorial – între 5° lat. N și 5° lat. S; temperaturile sunt ridicate tot timpul anului, precipitațiile foarte bogate și nu bat vânturi (calm ecuatorial); nu există anotimpuri;
b. climatul subecuatorial – între 5 și 12° lat. N și S; există două anotimpuri: unul ploios, vara, când se extind calmele ecuatoriale și unul secetos, iarna, când bat alizeele; este cald tot timpul anului, cu mici diferențe de temperatură de la un anotimp la altul;
c. climatul tropical umed sau musonic – specific regiunilor din Asia de Sud și de Sud- Est, unde circulația sezonieră a aerului duce la formarea a două anotimpuri (sezoane): unul ploios, vara, când bate musonul dinspre ocean spre uscat și unul secetos, iarna, când musonul bate dinspre uscat spre ocean; temperaturile sunt ridicate, cu mici diferențe între cele două sezoane;
d. climatul tropical uscat sau arid – se întâlnește în lungul tropicelor, unde bat alizeele, care sunt vânturi calde și uscate; temperaturile sunt ridicate tot timpul anului, dar cu mari diferențe de la zi la noapte: ziua temperatura aerului atinge frecvent 40 – 45 °C, iar noaptea scade la 10 – 15 °C; precipitațiile sunt rare și neregulate, putând trece chiar mai mulți ani fără nicio picătură de ploaie; acest tip de climă a determinat formarea marilor deșerturi tropicale. De-o parte și de alta a zonei calde, în fiecare emisferă se distinge câte o zonă de climă temperatăși o zonă de climă rece.
Clima temperată este specifică regiunilor cuprinse între 30° și 60° latitudine nordică și sudică și se caracterizează prin existența a patru anotimpuri. Cuprinde:
a. climatul subtropical – între 30° și 40° latitudine nordică și sudică; este numit și mediteranean, deoarece are cea mai mare extindere pe țărmurile Mării Mediterane; se caracterizează prin veri senine, calde și secetoase și ierni blânde și ploioase; temperaturile sunt cele mai ridicate din zona temperată, precipitațiile sunt predominant sub formă de ploaie;
b. climatul temperat-oceanic – între 40° și 60° latitudine nordică și sudică, pe țărmurile vestice ale continentelor, aflate sub influența vânturilor de vest; datorită influenței oceanului, verile sunt răcoroase și iernile blânde; precipitațiile sunt destul de bogate și au o repartiție relativ uniformă în cursul anului; bat vânturile de vest;
c. climatul temperat-continental – între 40° și 60° latitudine nordică și sudică, în interiorul continentelor; pe măsura îndepărtării de ocean, influența acestuia scade și ca urmare se reduce cantitatea de precipitații; verile sunt călduroase și iernile geroase. Predominante sunt vânturile de vest, la care se adaugă și alte vânturi neperiodice, locale; datorită scă- derii cantității de precipitații de la vest la est și dispunerii lanțurilor muntoase, în Asia și în unele regiuni nord-americane acest climat are un caracter arid și în consecință aici s-au format deșerturi temperate.
Clima rece este specifică regiunilor situate dincolo de paralela de 60° latitudine nordică și sudică și cuprinde:
a. climatul subpolar – între 60° și 66° latitudine nordică și sudică; se caracterizează prin scurte perioade de vară (două-trei luni pe an) când temperaturile depășesc 0 °C și ierni lungi, foarte reci, cu temperaturi mult sub 0 °C (temperaturi negative); precipitațiile sunt reduse cantitativ și predominant sub formă de ninsoare; bat vânturile polare;
b. climatul polar – între 66° și 90° latitudine nordică și sudică; este cel mai rece tip de climă, cu temperaturi extrem de scăzute, precipitații reduse și vânturi puternice.
La Ecuator și la oricare latitudini ar fi situate, regiunile muntoase înalte au o climă distinctă, numită clima munților înalți. Creșterea altitudinii atrage după sine schimbarea caracteristicilor elementelor meteorologice, adică o etajare a climei.
Astfel, munții înalți, au la bază clima corespunzătoare zonei în care se află și pe măsură ce crește altitudinea se succed etaje de climă ale căror caracteristici se regăsesc în zonele de climă desfășurate la latitudini mai mari.
Cine nu cunoaște „tainele“ climei spune că la Ecuator niciodată nu ninge. Tu ce părere ai? Explică-le prietenilor și familiei că există climă rece chiar la Ecuator.
Ca urmare a poziției sale geografice pe glob și în Europa, țara noastră prezintă o climă temperat-continentală. Prezența pe teritoriul țării a unui relief variat, cu altitudini cuprinse între 0 m (la țărmul Mării Negre) și peste 2 500 m (în Munții Carpați) determină modificări ale elementelor climatice și apariția etajelor de climă. Caracterizează clima din orizontul local, utilizând informațiile din harta de mai jos și din casetele alăturate. Probabil ai auzit frecvent expresia „vremea este capricioasă“. Fii și tu un bun meteorolog și observă pe parcursul unei săptămâni evoluția vremii din orizontul local. Completează zilnic o fișă de observație a stării vremii, iar la final interpretează informațiile adunate și caracterizează evoluția vremii în perioada analizată. Ca un bun profesionist, observă cum influențează vremea viața și activitatea oamenilor din jurul tău. Datorită poziției în latitudine și în cadrul continentului european, pe teritoriul țării noastre își fac simțită influența mai multe feluri de mase de aer. Vara, dinspre vest, vin mase de aer oceanic (de deasupra Oceanului Atlantic), încărcate cu precipitații, iar dinspre est și nord vin mase de aer mai rece și mai uscat. Din sud, dinspre Africa, pătrund mase de aer tropical, foarte cald și uscat. Atunci când mase de aer cu proprietăți diferite (temperatură, umiditate, presiune atmosferică) se întâlnesc, vremea se schimbă brusc. De aceea, este foarte posibil ca o zi de vară să debuteze cu soare și căldură de dimineață, pentru ca după-amiază să plouă torențial, cu tunete și fulgere!
Observă imaginile de mai jos și asociază fenomenele meteorologice extreme ilus- trate cu denumirile lor din următoarea listă de termeni: grindină, ger, tornadă, polei, secetă, caniculă, fulger, viscol.
Apa existentă pe Terra sub toate stările sale de agregare formează învelișul numit hidrosferă. Mișcarea și transformarea apei de la o stare la alta sunt influențate de căldura primită de la Soare și de gravitație, formând circuitul apei în natură. Cea mai mare parte din apa de pe Terra este în stare lichidă. Cercetările recente au scos la iveală faptul că și pe alte corpuri cosmice există apă, dar înghețată. Terra este singura planetă din Sistemul Solar pe care apa se găsește în toate stările sale de agregare, fapt ce a permis apariția și evoluția vieții.
Numește stările de agregare ale apei și procesele pe care le suferă apa atunci când trece dintr-o stare de agregare în alta. Ce rol joacă temperatura în schimbarea stării de agregare a apei?
O parte dintr-o picătură de apă se găsește acum într-un lac, iar după un timp ea se poate găsi în zăpada căzută pe un munte. Argumentează această afirmație cu ajutorul imaginii alăturate.
Cea mai mare parte din apa Terrei se găsește în oceane şi mări. Aceasta conține multă sare și este numită apă sărată. Restul apei se află pe uscat și formează apele continentale:ghețari, ape de suprafață (curgătoareși stătătoare), ape subterane. O foarte mică parte din apă se găsește în atmosferă și în biosferă . Aceste componente ale hidrosferei conțin foarte puțină sare și sunt numite ape dulci.
Apa este un element indispensabil vieții, fiind considerată de oameni o resursă naturală fundamentală. Prin acțiunea ei asupra scoarței terestre, apa contribuie la crearea unor forme de relief specifice.
Toate oceanele și mările Terrei sunt legate între ele, formând o singură masă imensă de apă sărată numită Oceanul Planetar. Oceanele reprezintă întinderi vaste de apă sărată acumulate în bazinele oceanice. Ele despart continentele. În ordinea descrescătoare a mărimii, oceanele Terrei sunt: Pacific, Atlantic, Indian și Arctic. Mările sunt întinderi de apă sărată de dimensiuni mai reduse decât oceanele, cu care comunică prin deschideri largi sau prin strâmtori. Mările Terrei se deosebesc între ele după așezarea geografică și după modul de comunicare cu oceanul. Mările situate între continente sunt denumite mări intercontinentale (de exemplu, Marea Mediterană, Marea Neagră, Marea Roșie, Marea Caraibilor etc.), iar cele situate între uscaturi care aparțin aceluiași continent se numesc mări intracontinentale (de exemplu, Marea Baltică, Golful Persic etc.). Foarte multe mări se află la marginea continentelor și comunică larg cu oceanul. Ele sunt denumite mări marginale (de exemplu Marea Nordului, Marea Arabiei, Marea Japoniei etc.). În apele oceanelor și mărilor s-au dizolvat, de-a lungul timpului, mari cantități de substanțe minerale, în principal sare. Cantitatea de substanțe minerale existente în apă reprezintă salinitatea. În medie, un litru din apa Oceanului Planetar conține 35 de grame de substanțe minerale. La suprafața apelor, salinitatea depinde de climă și de cantitatea de apă dulce provenită de la fluvii. Este mai mare în regiunile cu temperaturi ridicate, precipitații puține și evaporație puternică. De asemenea, este mai mare în largul oceanelor și mai mică spre țărm, la vărsarea fluviilor. Cea mai mare salinitate o au apele de la tropice și cea mai mică apele din zonele reci. Odată cu adâncimea, salinitatea crește.
Temperatura apelor de la suprafața Oceanului Planetar depinde de temperatura aerului. Ca urmare, în regiunile calde și apele vor avea o temperatură mai ridicată. Pe măsură ce crește adâncimea, temperatura apelor scade.
Salinitatea și temperatura apelor influențează o altă proprietate a apei, densitatea. Cu cât apele sunt mai sărate sau au temperaturi mai scăzute, cu atât densitatea lor este mai mare, deci apa este mai grea și are tendința să coboare spre adâncime.
Datorită diverșilor factori care acționează asupra lor, apele Oceanului Planetar se află într-o continuă mișcare. Dinamica apelor oceanice și marine înseamnă mișcările realizate de aceste ape sub diferite forme: valuri, maree și curenți.
Valurile (imaginea b ) reprezintă mișcări ondulatorii, de ridicare și de coborâre, ale apei de la suprafața oceanului sau a mării. Valurile nu transportă apa. Numai la țărm, unde adâncimea apei este mai mică, valurile deplasează apa, care se rostogolește spre uscat sub formă de apă înspumată. În mod obișnuit, valurile sunt provocate de vânt și au înălțimi mici. În timpul furtunilor, valurile pot atinge însă 6-18 m înălțime. Mai rar, valurile pot fi provocate de cutremure sau de erupții vulcanice submarine. Acestea se numesc tsunami, ating spre țărm înălțimi foarte mari (30 m) și sunt distrugătoare (imaginea c).
Mareele sunt mișcări periodice de ridicare și de coborâre a nivelului apelor mărilor sau oceanelor, datorate atracției Lunii și a Soarelui. Ridicarea nivelului apei se numește flux și se manifestă la țărmurile joase prin înaintarea apei spre uscat și invadarea gurilor de vărsare ale râurilor. La un țărm înalt, apa se înalță. Coborârea nivelului apei se numește reflux. La țărmurile joase, apa se retrage din zonele acoperite în timpul fluxului. Intervalul dintre un flux și un reflux este de aproximativ 6 ore, în 24 de ore producându-se două fluxuri și două refluxuri. În larg, creșterea nivelului apei oceanului este insesizabilă, pe când la țărm poate atinge chiar 19 m (în Golful Fundy, Canada). Apele continentale reprezintă un procent foarte mic din apa care există pe Terra. O mare parte din aceste ape dulci se află în stare solidă (gheață și ghețari) sau în scoarța terestră (ape subterane). Apele de suprafață (curgătoare și stătătoare), deşi par a fi numeroase, constituie sub 1% din resursele de apă dulce existente pe glob.
Ce fel de ape curgătoare se află în orizontul local? Numește cea mai mare apă curgătoare din orizontul local.
Imaginea aeriană alăturată prezintă o parte din suprafața de pe care un râu își adună apele. Cu ce literă este marcat râul principal care colectează toate celelalte râuri? 
Din categoria apelor curgătoare fac parte, în ordinea crescătoare a mărimii, pârâurile, râurile și fluviile. Oricare râu sau fluviu este alcătuit din: izvor, curs și gură de vărsare. Izvorul este locul unde începe să se formeze cursul; poate fi un izvor propriu-zis, un lac etc. Cursul de apă este făgașul pe care se scurge apa între izvor și vărsare; cuprinde trei sectoare, bine evidențiate la râurile care străbat unități de relief variate: superior, mijlociu și inferior. Gura este locul de vărsare al unei ape curgătoare, care poate fi un alt râu sau fluviu, un lac, o mare sau un ocean. Unele fluvii formează la vărsarea în mare sau ocean delte, altele estuare. Suprafața de pe care o apă curgătoare îşi adună apele se numește bazin hidrografic. Bazinele hidrografice vecine se separă prin cumpăna de ape, linia care urmărește cele mai mari înălțimi. Apele curgătoare se alimentează din ploi, din topirea zăpezilor și a ghețarilor, din apele subterane. Modul lor de alimentare le influențează debitul, adică volumul de apă (măsurat în litri sau m3) care se scurge într-un anumit loc al cursului de apă în timp de o secundă. Pe parcursul anului, debitul unui râu variază. La creșteri mai mari ale debitelor se produc revărsări și inundații. Apele stătătoare sunt reprezentate de lacuri, bălți și mlaștini. Lacul este o masă de apă acumulată într-o depresiune (adâncitură) a scoarței terestre. Se deosebesc două categorii de lacuri: naturale și antropice (lacuri create de oameni pentru satisfacerea anumitor nevoi: producerea de energie electrică, piscicultură – creșterea peștilor –, alimentarea cu apă a localităților, irigații, agrement etc.). După modul cum s-a format depresiunea în care s-a acumulat apa, există mai multe tipuri de lacuri naturale: lacuri tectonice, formate în depresiunile tectonice; lacuri vulcanice, formate în craterele vulcanice; lacuri glaciare, dezvoltate în depresiunile create prin eroziunea exercitată de către ghețari; lacuri de baraj natural, formate prin bararea (închiderea) unor văi de mase mari de roci provenite de pe versanți; lacuri fluviatile formate în lunca unor râuri (lacuri de luncă); lacuri litorale rezultate prin închiderea, cu cordoane de nisip depus de apele mării sau ale oceanului, a unor golfuri (numite lagune) sau a gurii de vărsare a unor râuri (numite limanuri marine).
Lacurile antropice au fost amenajate prin bararea unor cursuri de apă în diverse scopuri. Tipurile de lacuri antropice sunt: lacurile de acumulare sau hidroenergetice, iazurile și heleșteele.
Bălțile sunt ape stătătoare cu întinderi și adâncimi mai mici decât lacurile. Sunt răspândite mai ales în luncile râurilor, în delte și au vegetație și faună specifice. Mlaștinile sunt terenuri îmbibate cu multă apă, multe provenind din lacuri umplute cu aluviuni și vegetație.
La est de Marea Caspică, în Asia, se întindea cândva un imens lac cu apă s Unele roci din scoarța terestră sunt alcătuite din particule între care există goluri (pori), prin care circulă apa. Alte roci sunt masive, compacte, dar pot prezenta fisuri prin care circulă apa. Rocile care permit pătrunderea și circulația apei se numesc roci permeabile (de exemplu, nisipul, pietrișurile). În scoarța terestră există și roci care nu permit circulația apei, numite roci impermeabile (de exemplu, argile, marne, roci cristaline).
Apele subterane sunt apele aflate în interiorul scoarței terestre. Apa provenită din ploi, din topirea zăpezilor sau din apele de suprafață se infiltrează în scoarță și circulă prin fisurile și porii rocilor permeabile până ajunge la un strat de roci impermeabile. Stratul de roci permeabile îmbibat cu apă se numeşte strat acvifer. în funcție de adâncimea la care se află, se deosebesc două tipuri de ape subterane: ape freatice când straturile acvifere sunt la adâncimi mici (până la 40 m) și ape de adâncime, când straturile acvifere se situează la adâncimi mari. Uneori, apele freatice ies singure la suprafața scoarței. Locul de apariție la suprafață a unei ape subterane se numește izvor. Cele mai multe izvoare au apă rece. Dacă temperatura apei izvoarelor este mai mare decât a aerului din jur se numesc izvoare calde și când depășește 20 °C acestea sunt izvoare termale. Când straturile acvifere de adâncime sunt cuprinse între două straturi de roci impermeabile, apa se poate afla sub presiune și țâșnește până la suprafață dând naștere la un izvor artezian. În circulația sa prin rocile permeabile apa dizolvă diferite substanțe minerale. Când conținutul de substanțe minerale din apă este redus, apele se numesc dulci. Deseori, apele subterane conțin mai mult de un gram de substanțe minerale la un litru de apă și se numesc ape minerale. Apele subterane sunt folosite pentru alimentarea localităților, pentru irigații. Apele termale pot fi valorificate pentru încălzirea serelor și a locuințelor, iar cele minerale sunt folosite pentru consum și pentru tratarea unor boli, în cadrul stațiunilor balneare.
În regiunile cu temperaturi medii anuale mai mici de 0°C, precipitațiile cad numai sub formă de zăpadă, care se adună an de an în straturi și formează zăpezi permanente.
Zăpada proaspătă este pufoasă, între cristalele fine de gheață existând mult aer. Pe măsură ce se depune, zăpada de dedesubt devine mai compactă, prin unirea cristalelor de gheață și eliminarea aerului. Se formează întâi o gheață grăunțoasă care, sub greutatea straturilor de deasupra, devine cu timpul compactă, sticloasă, transparentă și se transformă în gheață. Masele mari de gheață sunt denumite gheţari.
Ghețarii se formează numai în regiunile cu zăpezi permanente. Prezența acestora este strâns legată de climă. Altitudinea la care zăpezile se mențin de la an la an este denumită limita zăpezilor permanente și crește de la poli spre Ecuator. Dacă în regiunile polare altitudinea acestei limite se află chiar la nivelul mării (0 m), aceasta urcă la circa 3 000 m în zona temperată și la 5 000 m în regiunile ecuatoriale Ghețarii montani se întâlnesc în regiunile muntoase, deasupra limitei zăpezilor permanente. Zăpezile permanente se adună și se transformă în gheață în scobiturile versanților care în timp, sub acțiunea gheții, se lărgesc și se adâncesc, rezultând depresiunile numite circuri glaciare. În momentul în care depășește marginea circului, gheața se scurge lent pe valea glaciară, sub forma unei limbi glaciare pe suprafața căreia există numeroase crăpături, numite crevase. Gheața exercită o acțiune de eroziune, transport și acumulare. Materialele erodate, transportate și depuse de ghețar se numesc morene.
Ghețarii de calotă sunt mase uriașe de gheață care acoperă relieful uscaturilor din regiunile polare. Aceste pături de gheață cu grosimi ce depășesc 2 500 – 3 000 m, acoperă cea mai mare parte din suprafața Antarcticii, trei sferturi din întinderea Groenlandei.

În Oceanul Arctic și în mările din vecinătatea Antarcticii prin înghețarea apei de la suprafață se formează banchiza, o pătură de gheață cu grosimi care, în unele cazuri, ating câteva zeci de metri. În timpul verii, banchiza se rupe în bucăți care plutesc și se deplasează sub influența vânturilor și a curenților oceanici.
Din marginile calotelor glaciare se desprind blocuri mari de gheață, numite aisberguri, care plutesc sub influența curenților oceanici, urcând până la latitudini mici, în zona tropicală. Din volumul total al aisbergului, doar o șesime se află deasupra apei.
Dată fiind importanța deosebită a acestei substanțe miraculoase, Ziua Mondială a Apei se sărbătorește anual sub un anumit slogan. Află sub ce slogan s-a desfășurat sărbătoarea apei în acest an și propune împreună cu colegii sloganuri pentru celebrarea apei în anul viitor. Realizați în sala de clasă o expoziție de afișe cu sloganuri de Ziua Mondială a Apei. Biosfera este învelișul de viață al Terrei, care interacționează cu toate celelalte învelișuri. Pentru a putea trăi, viețuitoarele au nevoie de aerul din atmosferă, de apa din hidrosferă și de substanțele minerale care se găsesc în litosferă. Dar apariția și evoluția vieții pe Pământ nu ar fi fost posibile dacă nu ar fi fost îndeplinite anumite condiții: o distanță optimă față de Soare, pentru ca apa să se găsească în stare lichidă; o dimensiune suficient de mare pentru a dezvolta gravitația (forța) necesară menținerii atmosferei în apropierea suprafeței planetei; o compoziție a atmosferei cu dioxid de carbon și oxigen, ce are ca efect reținerea la suprafața planetei a unei părți din căldura oferită de Soare și care face posibilă respirația.
Biosfera cuprinde totalitatea plantelor (vegetația), a animalelor (fauna) și a oamenilor care trăiesc pe Pământ, fiind cel mai tânăr dintre învelișurile Terrei.
Viața a apărut pe Pământ la mult timp după formarea planetei. Condițiile inițiale de temperatură și compoziția atmosferei nu permiteau apariția niciunei forme de viață, iar Terra era pustie, la fel ca celelalte planete din Sistemul Solar. Datorită distanței optime față de Soare, la un moment dat, condițiile de temperatură, descărcările electrice și atmosfera densă capabilă să rețină o parte a radiațiilor ultraviolete au permis apariția primelor celule vii, care s-au dezvoltat în apele marine. Treptat, viețuitoarele s-au adaptat și la condițiile de pe uscat. De-a lungul timpului, din cauze naturale diferite, dar în principal ca urmare a modificărilor climatice (răciri și încălziri ale climei), multe plante și animale au dispărut, locul lor fiind luat de specii noi, care s-au putut adapta noilor condiții. Această modificare permanentă a formelor de viață și continua lor adaptare la condițiile de existență poartă numele de evoluție. Această teorie, care susține că viața a apărut și s-a dezvoltat pe Pământ numai pe cale naturală, poartă numele de Evoluționism. Credința conform căreia omul și celelalte forme de viață au fost create de forțe divine (Dumnezeu) se numește Creaționism.ărată numit Aral, în care se vărsau râurile Amu-Daria și Sâr-Daria, care îl alimentau cu apă. Însă, pentru a dezvolta agricultura în această zonă secetoasă, oamenii au construit canale de irigație alimentate cu apă din râurile amintite care, astfel au adus tot mai puțină apă în lac.
În anul 2014, imaginile din satelit publicate de NASA au arătat că din Lacul Aral, care ocupa cu câteva zeci de ani în urmă locul patru pe glob ca dimensiune, a mai rămas doar o fâșie foarte îngustă de apă. Pe locul său s-a format deșertul numit Aralkum. În apele lacului trăiau peste 100 de specii de pești, fapt pentru care principala activitate a populației din apropiere era pescuitul, ocupație pe cale de dispariție acum. Specialiștii consideră că până în anul 2020 ultimele rămășițe ale lacului vor dispărea complet. Formulează o părere în care să exprimi cum crezi tu că ar trebui să „funcționeze relația omului cu natura din jurul său. Omul este mereu prietenul naturii?

