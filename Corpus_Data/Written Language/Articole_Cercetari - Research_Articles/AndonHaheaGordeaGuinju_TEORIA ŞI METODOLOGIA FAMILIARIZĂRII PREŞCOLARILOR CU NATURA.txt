

Metodica familiarizării copiilor cu natura urmăreşte scopul să-i înarmeze pe studenţi – viitori lucrători ai aşezămintelor preşcolare din Republica Moldova - cu cunoştinţele teoretice şi practice necesare pentru familiarizarea copiilor cu natura în grădiniţa de copii în conformitate cu direcţiile fundamentale ale concepţiei restructurării sistemului de educaţie şi instruire a copiilor de vârstă preşcolară.
Manualul prevede studierea posibilităţilor folosirii naturii la formarea lumii spirituale, orientarea umanistă a personalităţii copilului, asigură orientarea copiilor în lumea naturii ca bază a dezvoltării lor intelectuale, însuşirea normelor atitudinii etice faţă de natură, educarea la copii a atitudinii grijulii faţă de natură, educarea culturii ecologice etc.
Specificul acestui obiect constă în pregătirea educatorului, metodistului etc. în direcţia familiarizării copiilor cu mediul înconjurător, dezvoltării capacităţii lui de a transmite generaţiei în creştere (într-o formă accesibilă) cunoştinţe despre diversitatea naturii, despre relaţiile dintre anumite organisme şi mediu; de a efectua la un înalt nivel ştiinţific şi metodic instruirea.
Sperăm că manualul propus atenţiei Dumneavoastră va fi de un real folos atât pentru studenţi de la facultăţile universitare de pedagogie, din colegiile pedagogice, cât şi pentru cadrele didactice din instituţiile preşcolare.
Pentru eventuale observaţii, sugestii şi propuneri care ne vor fi adresate, mulţumim anticipat.
Metodica modernă a familiarizării copiilor cu natura este o ştiinţa care studiază posibilităţile utilizării naturii la formarea lumii spirituale, orientarea umanistă a personalităţii copilului. Alegerea conţinutului, formelor şi metodelor instruirii ecologice elementare a preşcolarilor îi ajută educatorului să asigure orientarea copiilor în lumea naturii ca bază a dezvoltării intelectuale, însuşirea normelor atitudinii grijulii faţă de natură.
Prevederi teoretice ale metodicii de familiarizare a copiilor cu natura sunt elaborate de pedagogia şi psihologia preşcolară care examinează legităţile dezvoltării copiilor în procesul de instruire şi educare şi ştiinţele naturii.
Pedagogia preşcolară consideră familiarizarea cu natura unul dintre mijloacele de dezvoltare armonioasă a personalităţii copilului. Cunoaşterea lumii înconjurătoare de către copil începe cu percepţia senzorială. De aceea pedagogia preşcolară acordă mai multă atenţie problemei folosirii naturii în dezvoltarea senzorială a copiilor. Bilanţul acestei munci este acumularea de către preşcolari a unor cunoştinţe concrete despre diferite fenomene ale lumii înconjurătoare.
O condiţie importantă este utilizarea metodelor de cunoaştere activă a naturii de către preşcolari: contactarea directă cu natura în timpul plimbărilor, excursiilor, în cadrul diferitor acţiuni de studiere a naturii. Rolul principal în toate acestea îi revine educatorului.
Pentru soluţionarea cu succes a sarcinilor educaţiei intelectuale o mare însemnătate are formarea la preşcolari a cunoştinţelor despre diferite fenomene ale naturii. Lucrările savanţilor P.G.Samorukov, S.N.Nikolaev au demonstrat posibilitatea de a elabora şi sistematiza cunoştinţele despre natură pe baza folosirii celor mai însemnate dependenţe existente în sânul ei. În lucrările semnate de T.V.Zemţov, L.I.Mişcik, I.S.Freidkin este elborat un sistem de cunoştinţe despre regnul vegetal; S.N.Nikolaev, P.G.Samorukov, E.G.Terentiev, A.Fedotov, G.Chirică, L.Gordea au cercetat posibilităţile formării la preşcolari a cunoştinţelor despre regnul animal. Noul conţinut curricular (2008) a evocat necesitatea elaborării grafice a metodelor şi procedeelor respective de instruire, solicită pedagogilor o pregătire metodică fundamentală.
Munca concentrată în domeniul ştiinţelor naturale creează condiţii pentru dezvoltarea activismului preşcolarilor, le formează curiozitatea, educă simţul estetic, dragostea faţă de natura ţinutului natal (N.Vetlughin, N.Vinogradov, M.Taiban,G. Chirică, L. Ursu, E.Haheu, L.Gordea, N.Carabet, E. Buzinchii, S.Ginju. Astfel, includerea în pedagogia preşcolară a elementelor de educaţie ecologică ajută să fie găsit locul, să se concretizeze conţinutul şi importanţa familiarizării cu natura în sistemul general de educare şi instruire etică şi ecologică a tinerii generaţii.
Utilizarea noţiunilor ştiinţifice ale ştiinţelor naturale moderne îi ajută pedagogului să formeze reprezentări realiste despre acele fenomene ale naturii, cu care au de-a face preşcolarii, să le dezvolte interesul cognitiv faţă de lumea înconjurătoare, să le cultive atitudinea umanistă faţă de tot ce este viu.
Metodica contemporană a familiarizării preşcolarilor cu natura cere de la pedagogi cunoştinţe ecologice profunde, necesare pentru a realiza o muncă eficientă de cunoaştere a naturii la grădiniţa de copii. Cunoaşterea factorilor ecologici principali, care asigură viaţa, creşterea şi dezvoltarea organismelor vii, îi ajută pedagogului să amenajeze just colţul naturii, să organizeze raţional creşterea de către copii a diferitor culturi în straturi. Posedând elementele clasificării ecologice, pedagogul poate avea posibilităţi nelimitate la pregătirea activităţilor dedicate vieţii animalelor. Cunoaşterea metodicii observărilor fenologice, ţinând atât de natură vie cât şi de cea nertă îi ajută pedagogului să planifice real şi concret munca naturalistă în orice anotimp.
Indiscutabilă este legătura dintre ştiinţele naturale şi metodica dezvoltării vorbirii. Vorbirea, care însoţeşte procesul observărilor din sânul naturii, ajută la înţelegerea plenară a experienţei senzitive. Acumularea cunoştinţelor despre un şir de obiecte şi fenomene, care se pot compara, contrapune, este o condiţie importantă de apropiere a copiilor de expuneri, concluzii şi generalizări desfăşurate, argumentate. Verbalizarea impresiilor emotiv-estetice, legate de perceperea naturii, capătă o claritate, expresivitate şi profunzime deosebită. Povestirea educatoarei, lectura lucrărilor literare pentru copii, convorbirile ajută la lărgirea şi aprofundarea cunoştinţelor copiilor despre particularităţile naturii ţinutului natal, aprecierea argumentată în instituţia preşcolară.
Metodele de cercetare. Investigaţiile ce ţin de metodica ştiinţelor naturii folosesc următoarele procedee: analiza literaturii ştiinţifice şi metodice, studierea experienţei de muncă, observările asupra procesului pedagogic, chestionarea preşcolarilor, pregătirea materialelor de influenţă pedagogică asupra copiilor, organizarea şi efectuarea muncii pedagogice, sistematizarea şi analiza materialelor obţinute, formarea concluziilor şi recomandărilor pedagogice.
Studiind şi analizând literatura pedagogică, trebuie să se acorde atenţie principiilor teoretice de bază şi abordării lor metodice. Totodată, trebuie evitată expunerea simplistă şi constatarea faptelor; este necesar să-şi găsească punctul propriu de vedere asupra spuselor autorilor. În continuare se recomandă să se argumenteze actualitatea temei alese, precum şi metodele, procedeele de influenţă asupra copiilor. Tezele selectate din sursele literare e bine să fie expuse cu cuvinte proprii. La fel este necesar să se indice numele de familie, iniţialele autorului, titlul lucrării, locul şi anul editării. Descrierea bibliografică completă a sursei, numaidecât trebuie inclusă în lista literaturii folosite. De aceleaşi regulă urmează să vă conduceţi şi în cazul citării.
Analiza şi generalizarea experienţei de lucru se efectuează în baza studierii documentaţiei pedagogice, observărilor asupra procesului pedagogic, chestionării copiilor, evidenţierii regulilor de familiarizare a preşcolarilor cu natura. Rezultatele urmează să fie înregistrate într-un carnet special: să se noteze cu ce obiect a fost efectuată familiarizarea, data observărilor, rezultatul şi atitudinea proprie faţă de cele văzute.
Pentru chestionarea de constatare în problemele concrete de familiarizare cu natura se alcătuieşte lista întrebărilor. Cu acest scop trebuie revăzute toate compartimentele modulelor curriculare referitoare la grupele de o anumită vârstă, să se evidenţieze ceea ce trebuie să ştie, să poată şi să execute preşcolarii respectivi. De asemenea se atestă comportamentul copiilor în natură. Cerinţele curriculare se compară cu pregătirea reală a copiilor în grupa dată.
Protocolând rezultatele interogării, trebuie indicat numele copilului, prima literă a prenumelui, vârsta, răspunsurile complete ale micuţilor. Asemenea control se recomandă la toţi copiii din grupele de aceeaşi vârstă, pentru a asigura veridicitatea datelor experimentale.
În baza studiului literaturii ştiinţifice şi metodice, a analizei experienţei educatorului, a interogării copiilor se conturează şi se realizează munca pedagogică. Metodele şi procedeele aplicate trebuie argumentate. Se determină numirea acţiunii, scopul ei, metodele, procedeele şi tehnicile folosite, utilajul. Se menţionează rezultatele obţinute, se fac concluzii şi propuneri.
Materialul acumulat se analizează în conformitate cu sarcinile activităţii de investigare, planul trasat şi tezele teoretice.
Momentul naşterii metodicii familiarizării copilului cu natura, ca ştiinţă pedagogică, a fost determinată de apariţia cunoştinţelor despre rolul naturii vii în educaţia generaţiei tinere. Primele generalizări despre necesitatea familiarizării copiilor cu natura din vârsta fragedă pentru dezvoltarea lor armonioasă au fost elaborate de pedagogul ceh din sec. XVII I. A. Comenius.
Prin întreaga operă pedagogică a lui Comenius şi în deosebi prin opera lui “Marea didactică” trece ca un fir roşu ideea, că educaţia raţională trebuie să fie în toate privinţele în conformitate cu natura.
Principiul educaţiei conforme cu natura, începând cu I.A.Comenius se va întâlni în repetate rânduri în sistemele pedagogice din secolele XVIII şi XIX, deşi fiecare dintre marii teoreticieni ai pedagogiei (Comenius, Rouseau, Pestalozzi) înţelege acest principiu întrucâtva în mod diferit.
Comenius consideră, că omul ca parte a naturii este subordonat legilor ei principale şi generale, care acţionează atât în lumea plantelor şi animalelor, cît şi în privinţa omului. El susţine, că “ordinea strictă în şcoală trebuie să fie împrumutată de la natură”, că trebuie să pornească de la observaţiile “asupra proceselor, pe care le manifestă pretutindeni natura în acţiunile sale”. Comenius încearcă să determine legităţile educaţiei prin analogii cu “principiile de bază” fireşti , cu legile naturii.
Vorbind despre legile naturii, Comenius înaintează principiile educaţiei în conformitate cu natura
1) el recunoaşte omul ca o parte a naturii ce se supune legilor ei
2) educaţia se bazează pe natură-viaţă
3) ajunge la ideea că trebuie să existe legi generale, care acţionează pe
parcursul vieţii întregi atât în natură, cît şi în societate. În baza acestui principiu I.A.Comenius a elaborat pentru prima dată un sistem desfăşurat de instruire şi educaţie a omului de la naştere şi până la maturitate.
Un mare rol în ceea ce priveşte educarea copiilor el a rezervat ştiinţelor despre natură, evidenţiind mai ales aşa disciplini ca fizica, anatomia, geografia. După Comenius, scopul instruirii este de a-i înzestra pe copii cu cunoştinţe multilaterale şi a-i învăţa să le aplice în viaţă.
Aceasta, după opinia lui, contribuie la însuşirea cu succes a temeliilor ştiinţelor la treapta următoare de instruire. Şi pentru practica modernă a educaţiei preşcolarilor rămâne actuală teza exprimată de I. A. Comenius: “natura influenţează asupra dezvoltării aparatului senzorial al copilului, îl îmbogăţeşte cu cunoştinţe, îi cultivă calităţile morale, preşcolarului i se dă un sistem de cunoştinţe ştiinţifice despre natură, accesibile nivelului de înţelegere, cunoaşterea lumii înconjurătoare se sprijină pe principiile intuitivităţii, avansării de la simplu la compus, luând în seamă activismul şi conştiinciositatea, familiarizarea cu natura are loc sub conducerea celor maturi".
Pentru a înţelege atitudinea faţă de natură a filozofului francez din sec.XVIII J.J.Rousseau, este necesar să amintim principalele teze teoretice ale sistemului său pedagogic. Sistemul lui atribuia naturii rolul principal în educaţia copiilor. J.J.Rousseau sublinia importanţa deosebită a naturii în educaţia senzorială a copiilor, avansând în prim plan experienţa senzorială ca unica sursă veridică a cunoaşterii, dezvoltării cognitive a copilului, curiozităţii şi activismului lui. El vedea în natură un mare stimul al educaţiei morale, estetice şi prin muncă. De aceea, la periodizarea de vârstă propusă de Rousseau de la 2 la 12 ani copilul (Emil) este educat în sânul naturii, la ţară, unde în prim plan predomină educaţia simţurilor, în vederea cunoaşterii naturii. Aici copilul găseşte exemple morale demne de urmat. Rousseau înaintează ideea că ar fi posibil copilul singur să studieze natura, acceptând faptul că cunoaşterea naturii trebuie să se realizeze în baza observărilor şi a experienţei proprii, pe calea probelor şi erorilor, rolul educatorului fiind secundar: “să nu înveţe ştiinţa, ci s-o descopere". Aceasta a fost o poziţie nouă în educaţie, pentru vremea sa, care va fi reluată la începutul secolului XX şi aplicată până astăzi.
O mare contribuţie la constituirea metodicii familiarizării preşcolarilor cu natura a adus-o I.G.Pestalozzi, pedagog elveţian din secolul XVIII - începutul secolului XIX. La Pestalozzi devine mai evidenţiată decât la predecesorii săi tendinţa de a construi o teorie ştiinţifică asupra educaţiei întemeiată pe legile naturii, în deosebi pe legile cunoaşterii umane, în care “spiritul nostru se ridică de la intuiţii confuze, la noţiuni clare”. În aşa mod marele pedagog stabileşte scopul educaţiei: dezvoltarea forţelor interne specifice naturii umane – forţe fizice, intelectuale şi morale.
Ca şi J.J.Rousseau, Pestalozzi consideră că copiii trebuie instruiţi şi educaţi, pornind de la principiul concordanţei cu natura. Spre deosebire de J.J.Rousseau, I.G.Pestalozzi examină educaţia senzorială şi intelectuală în strânsă unitate şi considera natura unul dintre factorii decisivi anume în ceea ce priveşte dezvoltarea intelectuală a copilului: “Ochiul vrea să vadă, urechea să audă, piciorul să meargă şi mâna să apuce. Inima vrea să creadă şi să iubească. Mintea vrea să gândească”. După teoria lui I.G.Pestalozzi, studierea fenomenelor naturii trebuie să aibă loc cu ajutorul observărilor. Evidenţierea particularităţilor esenţiale ale obiectelor şi fenomenelor aflate în câmpul observărilor, verbalizarea celor percepute conştient constituie temelia gândirii logice.
Pentru interpretarea modernă a utilizării naturii în educaţia celor mici este importantă ideea lui Pestalozzi privind necesitatea de a-i învăţa pe copii să aplice cunoştinţele despre natură în practică, în muncă, precum şi accentuarea necesităţii să dirijeze ca vârstnicii procesul de cunoaştere a naturii. Fără ajutorul educatorului copilul nu este capabil să se orienteze în toată diversitatea lui înconjurătoare.
Cel care a elaborat o teorie a educaţiei copiilor în vârsta de 3-6 ani şi a creat o instituţie adecvată acestei activităţi a fost germanul Fr.W.Froebel. El s-a format ca educator şi teoretician sub influenţa operelor lui Comenius, Rousseau şi Pestalozzi. Fr.Froebel a susţinut ideea unei educaţii în aer liber, în natură, folosindu-se excursiile pentru a se oferi copiilor posibilitatea cunoaşterii plantelor şi animalelor în mediul lor natural, iar a produselor activităţii umane în locurile în care acestea se obţin. Fr.Froebel nu-şi închipuia viaţa copilului fără legături strânse cu natura, considera aceasta un mijloc important de educaţie multilaterală a copiilor. După opinia sa, observările permanente, studierea fenomenelor naturii vii le dezvoltă copiilor spiritul de observaţie, le perfecţionează percepţia senzorială a lumii, îi învaţă să cugete. Fr.Froebel considera natura drept o sursă importantă de cunoştinţe şi experienţă, drept un mijloc eficient de educaţie morală. Pentru dezvoltarea calităţilor morale ale individualităţii preşcolarului, a perceperii şi dorinţei de a munci el recomandă ca pe lângă grădiniţe să existe sectoare speciale unde să se organizeze unele lucrări practice – în grădiniţă, în atelierul de lucru manual – unde copiii desenau, coseau, împleteau, îndoiau şi lipeau hârtii, decupau, modelau etc.
Caracterizând concepţiile pedagogului italian M.Montessori la finele sec.XIX – începutul sec.XX, asupra naturii, trebuie de menţionat că se recunoştea influenţa vastă a mediului natural asupra educaţiei fizice a copilului şi dezvoltarea curiozităţii lui. Natura este un mijloc de neînlocuit în ceea ce priveşte educaţia senzorială.
Ca şi ceilalţi reprezentanţi ai educaţiei, M.Montessori a fost influenţată de ideile pedagogice ale lui J.J.Rousseau, unde marchează acel fapt că procesul observărilor şi al muncii în sânul naturii copiilor li se cultivă calităţi morale semnificatoare (atitudinea grijulie faţă de fiinţele vii). În sistemul M.Montessori natura se manifestă ca factor al educaţiei religioase mistice a preşcolarilor (creată de Domnul, ea trebuie să-l inspire pe copil prin minunile lumii să-i dea posibilitatea de a înţelege diferenţa dintre ceea ce e creat de Domnul şi cele făurite de mâinile omului).
O mare contribuţie la constituirea metodicii contemporane de familiarizarea copiilor cu natura au adus-o reprezentanţii pedagogiei progresiste ruse a secolului XIX, situaţi pe poziţiile instruirii educative. Instruirea şi educaţia erau considerate de dânşii nu numai ca un proces de transmitere a cunoştinţelor generaţiei tinere, dar şi de formare a personalităţii copilului, a atitudinii lui faţă de cele realizate. Interesul sporit faţă de ştiinţele naturii este caracteristic oamenilor progresişti ai perioadei respective. Astfel, A.I.Herţen, V..Belinski, N.G.Cernîşevski, N.A.Dobroliubov considerau că cunoaşterea lumi înconjurătoare contribuie nu numai la educaţia intelectuală a copiilor, dar şi că influenţează considerabil asupra dezvoltării spirituale şi estetice. O importanţă deosebită ei o acordau cultivării la copii a reprezentărilor juste, realiste despre natură, necesităţii de a-i deprinde să privească fenomenele naturii într-o interconexiune şi interdependenţă strânsă . După părerea lor, una dintre sarcinile principale ale educaţiei este ca să li se dea copiilor posibilitatea de a aplica în practică cunoştinţele căpătate. În mod deosebit trebuie accentuată ideea revoluţionarilor democraţi privind rolul naturii în educaţia patriotică a copiilor. Pedagogii progresişti ai secolului XIX considerau că familiarizarea cu natura trebuie să se plaseze pe un loc de frunte în educarea şi instruirea copiilor. Această idee şi-a găsit expresie şi în concepţiile lui V.F.Odoevski şi K.D.Uşinski.
V.F.Odoevski accentua că în educaţia intelectuală şi morală a preşcolarilor, în pregătirea lor pentru şcoală o mare importanţă are să li se comunice sistematic cunoştinţele despre natură. Acumularea cunoştinţelor trebuie să se îmbine strâns cu munca, cu activitatea intensă a copilului. V.F.Odoevski recomandă pedagogilor să aplice metode raţionale de educaţie, care contribuie la asimilarea cunoştinţelor despre natură şi la aplicarea lor în activitatea practică a copiilor.
K.D.Uşinski consideră natura “un agent uriaş în educaţia omului, care influenţează în mod esenţial la cultivarea patriotismului, simţului estetic. Pedagogul rus dă o înaltă apreciere a rolului ştiinţelor naturale în instruirea primară a copiilor, considerând că logica fenomenelor naturii e cea mai accesibilă cunoaşterii, ea contribuie la formarea gândirii imaginative şi logice, a vorbirii, concurează astfel de calităţi intelectuale cum ar fi curiozitatea şi spiritul de observaţie. Întemeietorul pedagogiei ruse sublinia necesitatea formării la copil a unui sistem de cunoştinţe despre natură, bazat pe materialul ştiut de copii, având în vedere schimbările sezoniere. În cartea “Cuvânt matern” K.D.Uşinski apelează la universul naturii moarte: propune ca copiii să se familiarizeze cu solurile, metalele, pietrele. Recomandă ca pe bază de cunoştinţe concrete să generalizeze reprezentările despre plante, animale, munca celor maturi. De o valoare indiscutabilă este ideea lui K.D.Uşinski privind rolul deosebit al comunicării nemijlocite a copiilor cu natura – observaţiile, jocurile, plimbările.
Concepţiile pedagogice ale E.N.Vodovozov s-au constituit sub influenţa lui K.D.Uşinski, N.I.Pirogov, L.N.Tolstoi. În lucrarea originală consacrată problemei instruirii preşcolare, ea accentua rolul deosebit al naturii în educaţia micuţilor, importanţa ei pentru dezvoltarea multilaterală a personalităţii şi în primul rând pentru dezvoltarea intelectuală. Ca rezultat al comunicării cu natura se dezvoltă procesele senzoriale ale copilului, interesul faţă de lumea înconjurătoare, curiozitatea, se formează un sistem de cunoştinţe. E.Vodovozov recomandă educatorilor în scopul familiarizării cu natura , concomitent cu observările (ca metoda principală de studiere a naturii) să aplice pe larg munca, experimentarea, convorbirile, povestirile celor maturi, lectura.
În perioada constituirii pedagogiei preşcolare în fosta U.R.S.S. asupra dezvoltării metodicii predării ştiinţelor naturale permanent erau scoase în evidenţa problemele cele mai importante ale instruirii şi educaţiei legate de aceste ştiinţe, se determină conţinutul şi metodele de familiarizare a copiilor cu natura, condiţiile de lucru cu micuţii în sânul naturii.
Deja la Congresul I unional în problemele educaţiei preşcolare (1919) se punea sarcina “de a apropia natura de copil, a elabora conţinutul şi metodica studierii ei, a crea condiţii speciale în instituţiile preşcolare (a avea pe lângă acestea livadă, grădină de zarzavat, răzor, colţuri ale naturii)”. Începuse pregătirea educatorilor pentru munca educativă cu copii în sânul naturi. Totodată, nu se foloseau suficient observările asupra naturii, familiarizarea cu natura, se aplica numai de dragul unui fel de estetism contemplativ sau exclusiv în scopul educaţiei senzoriale.
La Congresul III unional (1924) în problemele educaţiei preşcolare se căutau soluţii la chestiunile legate de aplicarea principiilor intuitivităţii şi concretitudinii în cunoaşterea naturi. În mod deosebit se accentua că munca aceasta trebuie să se efectueze cu ajutorul observărilor asupra naturii, organizând munca şi familiarizarea copiilor cu lucrările agricole efectuate de maturi. Ulterior munca în natură a căpătat caracter strict utilitar, iar în goana după eficacitatea lui au fost date uitării sarcinile semnificative instructiv-educative. O situaţie similară s-a creat şi în ceea ce priveşte metoda de cercetare adusă mecanic din şcoală în instituţia preşcolară. La folosirea metodei în cauză copilul era pus în situaţia de investigator, cerându-i-se independenţa maximă atât la selectarea faptelor, cît şi la interpretarea lor logică. Universalizarea metodei de investigare a adus la aceea că rămâneau pe nedrept în umbră metode de cunoaştere nu mai puţin eficiente.
La Congresul IV unional în problemele educaţiei preşcolare (1928) se recomanda ca toată munca legată de ştiinţele naturale să se realizeze conform unor anumite momente organizatorice, acordând o atenţie deosebită lecţiilor organizatorice. Ulterior, din cauza utilitarismului său, caracterului static, sistemul acesta nu s-a îndreptăţit.
De anul 1932 ţine apariţia primului proiect de programă, în care erau determinate scopurile şi sarcinile ştiinţelor naturii în instituţia preşcolară, care era examinată ca un mijloc de educaţie multilaterală. Primul şi următoarele documente programatice prevedeau şi includerea cunoştinţelor despre natură, trasau metodele principale de familiarizare cu dânsa.
Studiind perioada sovietică a statornicirii metodicii familiarizării copiilor cu natura, trebuie de menţionat şi concepţiile pedagogilor E.I.Tiheev şi L.C.Şlegher, activitatea cărora a început încă până la revoluţie. E.I.Tiheev accentua forţa influenţei educative asupra copilului, considerând aceasta drept un izvor, din care copiii capătă cunoştinţe în timpul jocului, observaţiilor asupra naturii sau ale muncii. După părerea ei, cu cît organele senzitive participă mai mult la percepţia naturii, cu atât preşcolarul e mai activ, cu atât mai plenar cunoaşte ceea ce-l înconjoară. Natura la rândul ei dezvoltă simţurile copilului, formează vorbirea coerentă. E.I.Tiheev, ca şi K.D.Uşinski, consideră că natura tăinuieşte posibilităţi în ceea ce priveşte dezvoltarea spiritului de observaţie şi perfecţionarea vorbirii materne a copiilor.
E.I.Tiheev acorda mare atenţie selectării juste a cunoştinţelor destinate preşcolarilor şi planificării muncii. În planul-program, propus de ea, materialul referitor la natura este evidenţiat într-un capitol aparte. Planul acesta prevede complicarea materialului de la o vârstă la alta, respectarea unor asemenea principii cum ar fi caracterul de sezon şi cel etnografic. E.I.Tiheev a propus abordarea în complex a studierii naturii, ceea ce este mai util şi accesibil copiilor de vârstă preşcolară. Totodată ea exagera rolul naturii în educaţia estetică, considerând că ea oferă mostre de “frumuseţe veşnică şi netrecătoare”.
La factorii care influenţează dezvoltarea copilului, L.C.Şlegher plusează şi natura. Ca şi E.I.Tiheev, ea recomandă să se practice excursiile, dar nu consideră obligatorie pregătirea special pentru acestea. L.C.Şlegher credea că mari posibilităţi pedagogice au conversaţiile. În cartea sa “Materialele pentru conversaţiile cu copiii” ea sublinia că obişnuinţa de a conversa pe o anumită temă dezvoltă capacitatea copilului de a fi activ, adică de a observa de sine stătător ceea ce este semnificativ pentru dezvoltarea forţelor lui spirituale. Conştiinţa activă totdeauna e legată de posibilitatea de a face anumite concluzii pe baza observărilor proprii. Cunoştinţele căpătate de copil, consideră pedagogul, trebuie să-şi găsească reflectare în activitatea creatoare.
L.C.Şlegher împreună cu T.G.Şaţki a selectat materialele destinate pentru conversaţiile cu preşcolarii. Autorii, respectând principiul sezonier, îi familiarizează pe copii cu natura moartă şi cea vie. Pentru fiecare temă au fost selectate materiale didactice şi intuitive, exerciţii pentru copii. Cu toate neajunsurile conversaţiilor recomandate (o oarecare lipsă de sistem, lipsea claritatea legăturii dintre natura moartă şi cea vie etc.), ele au jucat un rol pozitiv cât priveşte selectarea conţinutului instruirii preşcolarilor în procesul familiarizării lor cu natura.
Studiind aspectele istorice ale statornicirii metodicii familiarizării copiilor cu natura trebuie de subliniat că la îmbunătăţirea activităţii grădiniţelor contribuiau materialele metodice, articolele colaboratorilor ştiinţifici şi ale pedagogilor în perioada dintre anii 1940-1960, apar lucrările lui E.I.Zalkind în problemele organizării colţurilor naturii la grădiniţele de copii; S.A.Veretennikov în problemele familiarizării preşcolarilor cu natura în diferite anotimpuri; L.D.Sizenko-Kazaneţ şi A.F.Mazurin în ceea ce priveşte organizarea observărilor, muncii copiilor în sânul naturii.
Între anii 1970-1980 şi în prezent perfecţionarea metodici continuă. Sunt consultate problemele influenţei cunoştinţelor despre natură asupra dezvoltării copiilor; determinate căile de sistematizare a lor; studierea posibilităţilor asimilării de către preşcolari a legăturilor reciproce existente în natură; educarea atitudinii pozitive faţă de natură, a dorinţei de a munci, de a îngriji fiinţele vii, de a ocroti natura înconjurătoare, de a şti şi a respecta regulile de comportare în sânul naturii; crearea condiţiilor materiale pentru soluţionarea sarcinilor educaţiei ecologice primare în grădiniţă.
Aspectul pedagogic a problemei ce ţine de formarea elementelor culturii ecologice la tânăra generaţie este cercetat în investigaţiile savanţilor A.N.Zahlebnîi, E.C.Slasteonin, N.Z.Vinogradova. Un aport concret îl aduc şi lucrările ştiinţifice, metodico-didactice ale savanţilor din Moldova: I.I.Dediu, E.I.Morei, I.M.Ganea, V.M.Verina,I.I.Junghietu, C.M.Manolache, C.I.Andon, V.Ciocoi, E.Popov, L..Gordea, S.Jurat, G.Chirică, E.Haheu, S.Leşenco ş.a.).
Se circumscriu tendinţei de modernizare a actualului sistem de lucru în grădiniţă de copii lucrările metodice a autorilor români la care au acces educatorii din Moldova.
Ca un material auxiliar cu valoare practică sporită pentru educatoare poate fi numai cartea “Cunoştinţe despre natură şi om în grădiniţa de copii” de M.Tabian, E.Bîrseţi, V.Vornicu, V.Nistor, M.Petre, A.Berescu, Editura didactică şi pedagogică, Bucureşti, 1979. Reuşita cărţii este în expunerea unei concepţii clare de realizare a unui învăţământ formativ-educativ, în găsirea modalităţilor de stimulare şi dirijare a procesului de cunoaştere a realităţii înconjurătoare , prezentate sub forma unor planuri de activităţi cu copiii. Cum indică autoarele în prefaţa cărţii nu s-a intenţionat să se elaboreze o metodică a cunoaşterii mediului. Din multitudinea de căi de cunoaştere a mediului înconjurător, cartea elaborează pe cea mai semnificativă, respectiv cunoaşterea realităţii prin contactul direct şi în cadrul unor acţiuni simple: observări, plimbări, vizite, exerciţii şi activităţi practice, ca forme de muncă desfăşurate în natură.
Celelalte modalităţi care vizează lărgirea, aprofundarea, fixarea cunoştinţelor acumulate prin contactul nemijlocit se tratează în lucrarea “Cartea educatoarei”, sub redacţia Virginiei Manasia, Editura didactică şi pedagogică, Bucureşti, 1963. Prin colaborarea pedagogilor Lovenescu V.Alexandrina, Natalia Virhina, Olivotto Maria, Zaharescu Elena în care sunt puse în valoare metodele şi procedeele de cunoaştere a mediului înconjurător de către preşcolari sub forma unor planuri tematice, îndrumări metodice pentru utilizarea observărilor, lecţiilor după imagini, jocuri didactice, povestiri, lecţii literare, convorbiri etc. Prelucrările metodice numite au caracter de proiectare şi pot fi aplicate uşor prin adaptarea la ambianţa naturală specifică republicii, la nivelul şi posibilităţile grupei.
Dezvoltarea continuă a metodicii familiarizării copiilor cu natura este vizată de concepţia educaţiei şi instruirii preşcolarilor în grădiniţele naţionale contemporane. Problema rămâne deschisă pentru cei ce vor simţi imboldul de a putea construi un proces de cunoaştere simplu şi eficient în scopul dezvoltării intelectului şi spiritualităţii personalităţii copilului.
Activităţile de familiarizare a copiilor cu natura, ca formă de activitate didactică, urmăresc realizarea obiectivelor generale ale obiectului, formarea cunoştinţelor şi capacităţilor intelectuale, gândirea logică de pe poziţie ecologică. Aceste activităţi nu pot fi privite izolat, ci integrate în unităţi didactice complexe, ce necesită parcurgerea unui demers mintal şi acţional corelat cu scopul educaţional al învăţării.
În conceperea oricărui demers didactic, educatoarea trebuie să aibă în vedere obiectivele educaţionale, ierarhizate după gradul de generalitate în:
- obiective generale; ca finalităţi ale procesului instructiv- educativ, iar realizarea lor depinde de atingerea tuturor obiectivelor specifice;
- obiective specifice; corect şi clar stabilite în raport cu obiectivele generale, sunt de generalizare metodică, semioperaţionale şi orientează activitatea didactică într-o perspectivă mai apropiată;- obiective operaţionale; asigură realizarea obiectivelor specifice ale disciplinei: sunt obiective concrete ce se pot realiza într-o singură activitate sau secvenţă de activitate.
Obiectivele generale sunt finalităţi cu cel mai mare grad de generalitate pentru o treaptă sau nivel de pregătire, se bazează pe componente cognitive, afective şi psihomotorii şi cuprind ordonarea şi diferenţierea proceselor psihice implicate.
În acest sens, modelul taxonomic Bloom răspunde necesităţii de a raţionaliza, sistematiza şi evalua printr-o abordare pe trei domenii:
- cognitiv (cunoaştere, înţelegere, aplicare, analiză, sinteză şi evaluare) – asigură însuşirea de informaţii, formarea de concepte şi capacităţi intelectuale;
- afectiv (receptare, reacţie, valorizare, organizare, caracterizare) – modelează atitudini, dezvoltă interese, cultivă sentimente, influenţând comportamentele copiilor;
- psihomotor (percepere, dispoziţie, reacţie dirijată, automatism, reacţie complexă) – vizează formarea unor priceperi şi deprinderi de utilizare a unor materiale.
Obiectivele educaţionale curriculare actuale vizează vădit acea ierarhizare după gradul de generalitate pe arii curiculare.
Pentru perioada de 1-3 ani, familiarizarea cu mediul ambiant poate fi realizată în aria curriculară: Cunoaşterea lumii ,dezvoltarea personală şi socială, unde copiii îşi vor forma reprezentări despre diversitatea obiectelor naturii vii şi nerte, de asemenea vor forma atitudini pozitive faţă de oameni, plante şi animale. Ca activităţi de grup şi individuale ei vor observa fenomenele naturii ca ploaie, vînt, ninsoare. De asemenea copiii vor executa observări asupra procesului de îngrijire a plantelor de cameră, a arborilor şi a plantelor decorative de exterior. Exemple de conţinuturi la această vîrstă, curriculum propune: Natura, pamîntul, soarele, apele, nisipul şi unele însuşiri ale lor (soarele încălzeşte, bate vîntul, ploua, ninge.) Arbori, plante cu flori, fructeşi legumele, calităţile lor gustative. Animale, părţile corpului lor, sunetele emise de ele, acţiunile lor. Frumuseţea plantelor cu flori, mirosuri Pamîntul, apa, nisipul, lutul, soarele, luna si unele însuşiri ale lor (nisipul şi lutul umed poate fi modelat, soarele lumineaza ziua, luna noaptea etc.). Arbori, plante cu flori, ierbacee, denumiri de fructe, legume, calitatile lor.
O altă arie curriculară pentru copiii de vîrstă preşcolară (3-7 ani) propusă de Curriculumul educaţiei copiilor de vîrstă timpurie şi preşcolară (1-7 ani) în Republica Moldova în care i se acordă prioritate familiarizării preşcolarilor cu natura este
Ştiinţe, Cunoaşterea mediului şi cultura ecologică. Obiectivele cadru ale acestei arii sînt:
1.Dezvoltarea reprezentărilor elementare despre interacţiunea dintre om şi natură.
2. Stimularea curiozităţii de a explora mediul înconjurător şi interacţiunea omului cu mediul .
3. Încurajarea respectării regulilor de conduită în natură şi deasemea formarea conduitei moral-afective faţă de natura , axată pe cultura ecologică .
La această vîrstă copiii trebuie să distingă interacţiunea omului cu mediul natural , sa precizeze aspectele distinctive ale omului ca organism viu (înfaţisare, ambianţă, relaţii, conduită ,stare ) de asemenea să caracterizeze grupurile de obiecte vii şi nerte din natura înconjurătoare, să identifice cele patru anotimpuri şi fenomene specifice lor, să realizeze specificarea particularităţilor de adaptare ale unor grupuri de animale şi plante la mediul de trai, la schimbările sezoniere, la succesiunea zi-noapte si de asemenea să manifeste atitudine grijulie participativa faţă de natura. Exemple de conţinuturi la această vîrstă, curriculum propune: Natura: cerul, aerul, pamîntul, apele, cîmpiile, dealurile, maunţii, pădurile, animalele, oamenii. Pămîntul. Apa, soarele,aerul, focul- baza integrităţii naturii. Elementele principale ale universului (luna, soarele, planete, vehicule cosmice): asemănări,deosebiri.
Recunoaşterea fenomenelor naturii (vînt, viscol, ploaie, îngheţ,grindină, fulger, furtuna, trăsnet, tunet) în momentul producerii lor. Corpuri vii: respira, se hrănesc, se mişcă, cresc, se înmulţesc, se adapteaza la condiţii. Corpuri nerte nu respiră, nu se alimentează de sine stătător, nu cresc, nu se înmulţesc. Existenţa celor patru anotimpuri, succesiunea şi fenomenele specifice acestora. Modalităţi de adaptare a organismelor vii la schimbările sezoniere din natură: scăderea temperaturii, intensităţii luminii, ofilirea vegetaţiei, dispariţia insectelor, migrarea păsărilor călătoare ş.a. Particularităţile de adaptare la mediu ale plantelor: rădăcină, tulpină, ramuri, frunze, moduri de înmulţire, importanţa în natură şi în viaţa omului. Particularităţile de adaptare la mediu ale animalelor (peşti, păsări, mamifere, insecte).
Plantele ca organisme vii: structura lor, rădăcina, tulpina ,frunza, floarea, sămînţa; caracteristici, medii de viaţă, nutriţie, importanţă. Plantele de cameră. Animalele, ca fiinţe vii, pot fi din diferite grupuri: insecte, peşti, amfibii, păsări, mamifere; caracteristici, medii de viaţă, hrană, importanţă, viaţa lor în natură şi întreţinerea în captivitate. Activitatea omului în natură. Creşterea şi îngrijirea plantelor şi animalelor de către om, condiţiile lor de viaţă: aer, lumină, căldură, apă curată, hrană, sol, adăpost.Aplicarea măsurilor de ocrotire a naturii şi de protejare a mediului înconjurător.Conduită civilizată în natură
Reieşind din posibilităţile oferite de natură ca factor al educaţiei şi dezvoltării personalităţii preşcolarilor, ştiinţele naturii rezolvă un set de obiective ca: formarea unui sistem de cunoştinţe iniţiale despre obiectele şi fenomenele naturii, cultivarea atitudinii pline de grijă faţă de natură, cultivarea priceperii şi deprinderii de muncă, cultivarea la copii a percepţiei estetice a naturii, a priceperii de a vedea în ea ce e frumos – toate asigurând utilizarea naturii ca mijloc de dezvoltare multilaterală a copiilor de vârstă preşcolară.
Soluţionarea obiectivelor privind familiarizarea copiilor cu natura este posibilă în cazul respectării unor astfel de principii cum ar fi asigurarea conlucrării educatorului cu copiii, continuităţii şi activismului copiilor în cunoaşterea naturii, crearea condiţiilor pentru contactarea neîntreruptă a copiilor cu natura, apropierea de ea.
Selectarea conţinutului cunoştinţelor trebuie să reiasă din principiile generale ale pedagogiei. Unul din principiile de bază ale pedagogiei este principiul instruirii evolutive şi cu efect educativ cu următoarele cerinţe: 1) conţinutul cunoştinţelor trebuie determinat ţinând seama de scopurile educaţiei multilaterale, posibilităţile psihice ale copiilor şi obiectivele concrete ale familiarizării copiilor cu natura; 2) caracterul evolutiv al instruirii nu presupune asimilarea unor noţiuni separate, răzleţe, ci a unui sistem de cunoştinţe. Anume sistemul cunoştinţelor asigură formarea modalităţilor de a cunoaşte, a acţiunilor, operaţiilor cognitive, deprinderilor şi priceperilor, dezvoltarea capacităţii lor intelectuale, a gândirii intuitiv-concrete şi intuitiv- operaţionale a preşcolarilor; 3) selectarea cunoştinţelor trebuie să contribuie la formarea modalităţilor principale de activitate a copiilor: fie vorba de activităţi productive de joacă sau de activitate didactică elementară. Acestea sunt cunoştinţele despre unele proprietăţi ale materialelor naturale, pe care copiii le folosesc în activitatea lor; cunoaşterea necesităţilor plantelor şi animalelor, metodelor de satisfacere a lor etc.; 4) formarea sistemului de cunoştinţe presupune selecţia materialului tipic. Este necesar de a-i familiariza pe copii cu plantele cele mai atrăgătoare, mai tipice din mediul ambiant, cu reprezentanţii tipici, frecvent întâlniţi ai regnului animal, cu fenomenele sezoniere tipice etc.
Principiul ştiinţific. Reprezentările şi noţiunile elementare asimilate de preşcolari trebuie să-i apropie pe copii de însuşirea de noţiuni şi legităţi ştiinţifice dintr-un domeniu sau altul al realităţii. Deci, selectarea conţinutului trebuie să reiasă din aceste noţiuni şi legităţi. Astfel selectarea cunoştinţelor privind natura nertă se determină reieşind din anumite noţiuni de meteorologie, geografie, fizică. Cunoştinţele despre plante trebuie să ţină seama de conţinutul noţiunilor de bază ale botanicii, cunoştinţele despre animale – să pregătească pentru asimilarea zoologiei, ecologiei.
Selectarea materialului cu conţinut ştiinţific despre natură porneşte de la ideile fundamentale ale ştiinţelor despre natură: 1) ştiinţa despre unitatea dintre organism şi mediul înconjurător; 2) bogăţia şi diversitatea naturii înconjurătoare este rezultatul dezvoltării şi schimbării.
În aşa mod de la vârsta preşcolară copiii capătă reprezentări despre natură ca despre un tot întreg. Toate acestea definesc abordarea ecologică în ceea ce priveşte studierea naturii de către copii.
Principiul accesibilităţii presupune evidenţa particularităţilor şi posibilităţilor activităţii cognitive a copiilor la diferite trepte ale vârstei. În primul rând, trebuie luată în vedere structura psihologică a cunoştinţelor copiilor de vârstă preşcolară. Conţinutul de bază al cunoştinţelor preşcolarilor îl constituie reprezentările şi imaginile obiectelor şi fenomenelor.
Ele sunt mai întâi de toate rezultatul percepţiei nemijlocite a obiectelor şi fenomenelor (cunoştinţe despre structura externă a plantelor şi animalelor, metodele de îngrijire a lor, despre fenomenele meteorologice şi schimbările sezoniere din natura).
Cercetările privind dezvoltarea gândirii copiilor de vârstă preşcolară mare au demonstrat posibilitatea formării cunoştinţelor nu numai despre anumite obiecte ale naturii, ci şi despre grupuri de obiecte, totalităţi ale lor la nivelul de noţiuni. Noţiunile elementare de ştiinţe ale naturii, formate la preşcolari, exprimă un oarecare sistem de indici şi particularităţi cu condiţia dacă indicii esenţiali au o expresie exterioară pregnantă. Rolul prioritar al gândirii intuitiv-operatorii, al proceselor senzoriale legate de activitatea cognitivă a copiilor presupune crearea posibilităţilor de a percepe obiectele şi fenomenele naturale nemijlocit contactând des cu ele .
Datele cercetărilor actuale denotă posibilităţile destul de largi ale copiilor preşcolari de a însuşi legăturile şi interdependenţele dintre obiecte şi fenomene.
Principiul etnografic. Preşcolarii trebuie să aibă mai întâi de toate reprezentări despre particularităţile naturii ce-l înconjoară, ale naturii ţinutului natal. Copilul trebuie să ştie nu numai denumirile plantelor, animalelor care se întâlnesc în anturajul natural apropiat, cerinţele lui, ci şi să ştie a le satisface , să ştie a afâna solul, a stropi, a semăna, a creşte flori. Preşcolarul de vârstă mare ia cunoştinţă de munca oamenilor privind transformarea şi ocrotirea naturii. Important ca bagajul de cunoştinţe despre ţinutul natal să devină temelia cultivării dragostei faţă de natura plaiului natal, o condiţie a înţelegerii de către copii a specificului naturii altor meleaguri, mai îndepărtate.
Ungheraşul Naturii poate fi definit drept un loc unde sînt amplasate diverse materiale naturale (atît vii, cît şi nevii) şi în care copiii pot să desfăşoare diverse activtăţi de studiere a mediului.
Ungheraşul naturii în componenţa sa are următoarele elemente: Corpuri vii (plante, animale); Corpuri nevii ( colecţie de roci, sol, etc.); Materiale grafice ( calendarul naturii; Calendarul observărilor fenologice ş.a); Ustensile ( acvarium; ghivece pentru plante; stropitori, etc.)
Importanţa ungheraşului naturii în familiarizarea preşcolarilor cu plantele şi animalele este nespus de mare, constituind una din condiţiile necesare a acestei acţiuni. In ungheraşul naturii preşcolarii au posibilităţi să efectueze observaţii asupra obiectelor vii pe parcursul zilei întregi, ceea ce contribuie la dezvoltarea şi lărgirea cunoştinţelor concrete despre natură, la dezvoltarea spiritului de observaţie şi a interesului faţă de ea. Îngrijind de plantele şi animatele din ungheraşul naturii, la copii se formează deprinderi de muncă, dragoste faţă de ea, precum şi atitudinea grijulie faţă de organismele vii, responsabilitatea faţă de lucrul ce i-a fost încredinţat. În ungheraşul naturii munca şi observările asupra obiectelor vii pot fi practicate în toate anotimpurile anului, dar cel mai eficient iarna, toamna târziu şi primăvara timpuriu. Datorită faptului că aici numărul de plante şi animale este mic, preşcolarii au posibilităţi să-şi concentreze atenţia asupra celor mai caracteristice trăsături ale lor şi să obţină, în felul acesta, cunoştinţe mai vaste, mai profunde şi mai trainice. Aflându-se în mijlocul naturii, unde diversitatea de plante şi animale este foarte mare, copiilor le vine nespus de greu să evidenţieze trăsăturile lor comune şi esenţiale, precum şi legităţile specifice vieţii lor.
Acest lucru, de o importanţă primordială, se rezolvă uşor numai datorită faptului că pentru ungheraşul naturii se alege un număr limitat de anumite specii de plante şi animale. Pentru ca copiii să-şi dea seama, că plantele au nu numai trăsături comune ci şi caractere individuale, în ungheraşul naturii se recomandă de avut câte 2—3 exemplare de fiecare specie de plantă. Faptul acesta îi va face pe copii să înţeleagă mai uşor diversitatea lumii organice şi caracterul ei unic.
Alegerea organismelor vii pentru ungheraşul naturii se efectuează conform cerinţelor prevăzute în Curriculum. Respectarea acestor cerinţe contribuie la asigurare a influenţei educative şi instructive a muncii de observare.
Existenţa ungheraşului naturii în fiecare grupă este obligatorie, deoarece prin 'intermediul lui copiii intră în contact cu natura. El trebuie să fie numaidecât amenajat în apropierea sursei de apă şi de lumină.
Drept utilaj pentru ungheraşul naturii servesc: suporturi pentru acvarii, colivii pentru păsări şi animale mici, lădiţe pentru cultivarea plantelor, inventarul necesar pentru îngrijirea plantelor şi animalelor.
Pentru crearea compoziţiilor din microfloră şi microorganisme se folosesc acvariile rotunde, în ciuda faptului că specialiştii nu e recomandă.
E foarte original acvariul cu iluminarea microfaunei instalat pe un suport, astfel încât copilul îl vede nu de sus, unde e acoperit cu sticlă organică şi reflector, ci panorama lumii subacvatice. Pereţii din spate nu trebuie să fie zugrăviţi deoarece împiedică copiii să vadă vieţuitoarele din acvariu în condiţiile lor fireşti.
Este necesar ca în fiecare cameră de grupă, alături de ungheraşul naturii să fie amenajat şi «Calendarul naturii», al cărui dimensiuni şi formă pot fi diferite. «Calendarul naturii» trebuie să fie modest şi în el să se evidenţieze semnele convenţionale ce arată timpul şi anotimpurile. Înfrumuseţarea lui cu diverse desene este de prisos. Ilustraţiile de schimb ale anotimpurilor trebuie situate într-un singur plan cu calendarul şi coordonate după culoare şi material.
Dintre organismele vii, care se află permanent în ungheraşul naturii sunt plantele de cameră. Cerinţele principale conform cărora se aleg ele şi se recomandă drept locatari permanenţi ai ungheraşului naturii sunt următoarele: creşterea viguroasă, înmulţirea prin butaşi, să nu fie pretenţioase faţă de condiţiile mediului ambiant, să înflorească abundent, să aibă coloraţie vie, florile sau plantele să aibă un miros plăcut, şi un grad înalt de decorativitate, să nu aibă spini sau ghimpi, să nu fie otrăvitoare, să aibă caractere tipice pentru grupul sistematic sau ecologic din care face parte, să nu fie pretenţioase faţă de nutriţie şi faţă de îngrijire (îngrijirea să fie accesibilă preşcolarilor) etc.
Pentru plantele care au fost alese se va ţine cont numaidecât de condiţiile necesare de viaţă şi, bineînţeles, că în primul rând de particularităţile şi cerinţele lor biologice. Aşa, de exemplu, asparagusul, calanhoia, agava, aloea, sunt plante heliofite (iubitoare de lumină), deci ele trebuie repartizate pe ferestrele de sud, unde este multă lumină solară, altele, de exemplu, begoniile, coleusul, balzaminul nu suportă razele directe ale soarelui, deci ele vor fi repartizate în locurile umbrite.
Plantele din ungheraşul naturii pot fi grupate în categorii permanente şi temporare. Primele trăiesc în ungheraşul naturii tot anul. Acestea sunt plantele de cameră, care din cele mai vechi timpuri împodobeau lăcaşurile oamenilor: unele înfloresc un timp îndelungat, elimină substanţe mirositoare, altele se deosebesc prin frumuseţea frunzelor şi a tulpinilor (erecte, urcătoare, volubile etc.). Plantele de cameră au o mare influenţă estetică asupra oamenilor. Afară de aceasta, ele ameliorează microclimatul camerei - îmbogăţesc aerul cu oxigen, îl umezesc, îl curăţă de praf etc. Multe plante de cameră posedă proprietăţi fitoncide, adică elimină în aerul din cameră nişte substanţe chimice, care ucid microbii patogeni, păzind în felul acesta sănătatea omului. Din astfel de plante fac parte muşcata, hipeastrul (steaua călătorului), aloea, ferigile, iasomia de cameră, lămâiul, mandarinul etc. Nu trebuie să uităm că plantele de cameră sunt de origine tropicală şi subtropicală. În natură ele cresc şi se dezvoltă bine în pustiuri, semipustiuri şi savane aride, păduri şi mlaştini tropicale, coaste de munţi şi în văi etc. Astfel, pentru ca ele să crească şi să se dezvolte
normal în condiţiile extremale de cameră, noi trebuie să le creăm astfel de condiţii, care măcar cât de puţin să fie asemănătoare cu acelea din locurile lor de baştină (calitatea solului, udatul, iluminarea etc.).
Plantele de cameră mai sunt interesante şi din acel punct de vedere că au anumite perioade de vegetaţie. Unele îşi pot aduce farmecul în timpul iernii, altele - toamna târziu sau primăvara devreme. În colţul naturii ele trebuie să fie prezentate permanent şi în calitate de material didactic preţios.
Nu se recomandă de ţinut în ungheraşul naturii un număr prea mare de plante. Completarea lui cu plante noi se efectuează treptat, astfel copiii reuşind să le cerceteze şi să ducă observări asupra unora din ele. Copiilor li se comunică denumirea plantelor noi, locul lor de baştină, procedeele de îngrijire.
Din categoria a doua fac parte plantele, care sunt răspândite în ţinutul natal şi prezintă un interes deosebit prin activitatea lor biologică, de exemplu: primele flori de primăvară (ghioceii, viorelele, brânduşele, toporaşii de pădure etc.) sau florile care au o gamă diversă de culori vii (lalelele, pionii, gladiolele etc.) sau florile de toamnă (gheorghinele, astrele, crizantemele etc.).
De cele mai dese ori din astfel de flori se alcătuiesc buchete, compoziţii care îi învaţă pe copii să vadă şi să perceapă frumosul, le educă gustul estetic.
Ungheraşul naturii pe grupe de vîrstă diferită în dependenţă de obiectivele muncii educativ – instructive se completează cu următoarele plante:
Grupa mică. În conformitate cu Curriculum-ul educaţiei copiilor în instituţiile preşcolare în ungheraşul naturii din grupa mică se recomandă să avem 3 - 4 specii de plante de cameră cu o structură tipică la care sunt bine evidenţiate componentele principale ale plantei - tulpina, frunzele, florile. Se recomandă ca plantele să fie nepretenţioase, cu frunzele relativ mari, cu flori de o singură culoare şi cu o perioadă lungă de înflorire. Drept exemplu de asemenea plante pot servi: muşcata, slăbănogul, aspidistra, aucuba, trandafirul chinezesc, ficusul etc.
În procesul familiarizării copiilor cu plantele ei trebuie învăţaţi să identifice şi să numească 2 - 3 plante de cameră, să diferenţieze treptat părţile componente ale unei plante (rădăcina, tulpina, frunzele, florile) şi concomitent să fie constatate particularităţile caracteristice cu privire la: forma, mărimea, culoarea, mirosul specific etc. O altă tendinţă constă în de a-i deprinde pe copii cu cele mai simple procedee de îngrijire a plantelor de cameră: să le ude şi să şteargă cu o cârpuşoară udă frunzele mari ale plantelor. Aşa educatorul educă la copii o atitudine grijulie faţă de plante, dorinţa de a le îngriji, de a le admira, trezeşte la ei primele emoţii estetice.
Grupa mijlocie. Pe lângă plantele recomandate pentru grupa a doua mică, ungheraşul naturii din grupa mijlocie trebuie să fie completat încă cu 4 - 5 specii de plante de cameră care au o construcţie tipică (tulpiniţă, frunze, flori) cu flori frumoase şi cu frunze decorative foarte diverse după mărime, formă şi culoare, la fel şi o specie reprezentată printr-un număr de 2 - 3 plante, ce consumă multă apă. Drept exemplu de asemenea plante pot servi: begonia regală, asparagusul, muşcata (cu frunze pubescente), aspidistra, calanhoe, coleusul, slăbănogul, aloea sau agava.
Copiii din grupa mijlocie trebuie învăţaţi să identifice după culoarea şi forma florii şi să memorizeze denumirea a 4 - 5 specii de plante de cameră, să precizeze şi să consolideze reprezentările despre aspectul exterior şi părţile componente ale plantelor (au rădăcină, lăstar sau tulpiniţă, rămurele, frunze, flori), despre anumite condiţii de viaţă şi creştere ale plantelor (cresc în sol, au nevoie de umezeală şi îngrăşăminte, rădăcinile ajută plantelor să se fixeze bine în sol şi absorb din el umezeala şi substanţe nutritive) li se formează primele reprezentări generale despre înmulţirea plantelor prin butaşi.
O deosebită atenţie în procesul efectuării observărilor dedicate plantelor de cameră în grupa mijlocie se acordă comparării plantelor după aspectul exterior, după părţile componente; învăţării copiilor să observe asemănările şi deosebirile la diferite plante a florilor şi frunzelor după forma, mărimea şi culoarea lor; trezirii şi formării interesului şi dragostei faţă de plante, priceperii de a observa schimbările în dezvoltarea plantelor etc.
Copiii din grupa mijlocie continuă să participe (mai independent) la îngrijirea plantelor de cameră: să le ude cu apă pregătită din timp, să determine care plante au nevoie de umezeală şi care n-au nevoie, să determine modul de îngrijire în dependenţă de trăsăturile caracteristice ale frunzelor (după fragilitate, suprafaţă, numărul lor etc.), şi solului (uscat, umed, de culoare deschisă sau întunecată etc.).
Grupa mare. Ungheraşul naturii din grupa mare se completează cu 5 - 6 specii noi de plante de cameră; plantele la care nu sunt diferenţiate atât de bine (vizibil) particularităţile de deosebire şi de asemănare a părţilor componente, plante care au diverse tulpiniţe (erecte, agăţătoare, târâtoare, în formă de bulbi de tubercul - bulb etc.) plante la care florile şi frunzele au diferite dimensiuni, forme şi culori, plante iubitoare de lumină şi de umiditate, plante ce se înmulţesc uşor prin altoire etc. Drept exemplu de asemenea plante pot servi: coleusul, iedera, slăbănogul, tradescanţia, setcreazia, clivia, viţa-de-vie de cameră, primula, sanseviera etc.
Copiii din grupa mare continuă să facă cunoştinţă cu specii noi de plante de cameră, să le cunoască denumirile lor (5-4 specii) să le recunoască nu numai după particularităţile structurii lor externe, dar şi după varietatea tulpinilor, frunzelor şi florilor. Educatorii îi învaţă pe copii să descrie mai amănunţit plantele, indicând aşezarea frunzelor pe tulpină, forma, culoarea, caracterul suprafeţei lor, particularităţile de structură ale tulpiniţelor şi frunzelor. Concomitent copiii iau cunoştinţă de funcţiile părţilor componente ale plantelor: rădăcinile îndeplinesc funcţia de fixare a plantei în sol, de absorbţie a apei şi sărurilor minerale care ajung prin tulpină şi lăstari în frunze, flori şi fructe; frunzele absorb lumina etc.; li se consolidează priceperea de a determina modul de îngrijire corectă de plante în dependenţă de anotimpul anului (de exemplu: iarna plantele se udă mai rar, iar primăvara - mai des se introduc îngrăşăminte, le formăm înţelegerea că creşterea şi dezvoltarea plantelor se găseşte în strânsă concordanţă cu condiţiile mediului extern (umiditate, lumină, căldură, sol, nutritiv) despre primele reprezentări, despre plantele iubitoare de lumină, de umiditate etc.
În grupa mare copiii iau parte sistematic la îngrijirea plantelor din ungheraşul naturii, ei le udă de sine stătător, le afânează solul, le alimentează cu substanţe nutritive suplimentare etc.
Grupa pregătitoare pentru şcoală. Pentru rezolvarea sarcinilor cognitive şi practice în grupa pregătitoare pentru şcoală, privind plantele, ungheraşul naturii se completează cu plante mai pretenţioase faţă de condiţiile de existenţă şi care necesită o îngrijire mai complexă (toporaşul – de - uzumbar, begonia regală); cu plante care necesită pentru creşterea sa o umiditate sporită (ciperisul, tradescanţia); o cantitate mică de apă (cactuşii) şi moderată în timpul iernii (fuxia, zefirantesul); cu plante de cameră medicinale (aloea, muşcata, calanhoea); cu arbuşti exotici (lămâiul, mandarinul, portocalul); cu plante care se caracterizează printr-o perioadă de repaus în prima perioadă a iernii (amarilisul, clivia, crinul); cu plante la care înmulţirea vegetativă se produce prin butaşi de tulpină (fuxia, trandafirul chinezesc, begonia, iasomia, scindapsusul, hortenzia, setcreazia, peperonia etc), prin butaşi de frunze (begonia regală, sanseviera, toporaşul – de - uzambar, peperonia), prin bulbi (amarilisul, crinul, hemantusul, zefirantesul), prin despărţirea tufei (ferigele, asparagusul), prin stoloni (clorofitumul), prin seminţe (ciclamenul, coleusul, gloxinia hibrida, cactuşii, stapelia etc.).
Scopul principal, pe care îl urmăreşte familiarizarea copiilor din grupa pregătitoare cu plantele de cameră, constă în formarea cunoştinţelor elementare despre relaţiile dintre organism (plantă) şi mediu. Copiii trebuie să cunoască multe specii de plante de cameră din ungheraşul naturii al grupei, să le facă descrierea lor amănunţită, să numească părţile aeriene şi subterane, particularităţile de înmulţire şi de îngrijire, despre originea unor plante, despre acţiunea luminii, temperaturii şi umidităţii asupra creşterii şi dezvoltării plantelor, despre adaptările lor la anumite condiţii ale mediului etc.
În procesul îngrijirii de plante, copiii determină de sine stătător necesitatea udatului, stropirii, afânării, transplantării, iau parte la transplantarea plantelor, pregătesc ghivecele, solul, nisipul, butăşesc etc. Abutilon (arţar de cameră) este o plantă perenă, lemnoasă din familia Malvacee, originară din America de Sud. Planta reprezintă un arbust cu tulpinile subţiri şi înalte (H - 1,5 m), pe care sunt inserate altern frunzele moi şi subţiri de culoare verde - deschisă. Forma frunzelor este lobat - palmată şi aminteşte mult frunzele de arţar, din care cauză i se mai spune «arţar de cameră» sau «arţăraş». Frunzele, au peţiolii lungi şi sunt acoperite cu un puf moale. Se întâlnesc varietăţi de abutilon, care au frunze pestriţe. Planta în întregime este foarte decorativă şi înfloreşte un timp îndelungat. Florile sunt zigomorfe, pendule, asemănătoare unor clopoţei, de diferite culori - albe, roşii, galbene sau oranj - aurii.
Se înmulţeşte prin seminţe şi prin butaşi. Pentru butăşire se iau lăstari nelemnificaţi.
Agava - este o plantă suculentă, perenă, din familia Agavacee, originară din Mexic, America de Nord şi America Centrală. Ea este lipsită de tulpină sau are o tulpină scurtă. Frunzele sunt adunate într-o rozetă radiculară, deseori destul de mari, cărnoase, tari, înguste sau late şi se termină cu un spin mare şi tare. La majoritatea speciilor pe marginea frunzelor - sunt o mulţime de ghimpi tari, îndoiţi sau erecţi. Culoarea frunzelor este cenuşie, verde, verzuie - albastră. La unele specii de la marginile frunzei sunt prezente nişte dungi de culoare albă sau gălbuie, iar la altele se desprind şi atârnă în jos nişte aţişoare albe. Suprafaţa frunzelor este acoperită cu un strat gros de ceară. În patria ei se întâlnesc exemplare ce înfloresc o singură dată în viaţa lor şi exemplare ce înfloresc de mai multe ori. Înflorirea agavei reprezintă un fenomen «uimitor» al naturii. Pe un luger floral, ce atinge înălţimea de 10 m., se formează infloriscenţe de tipul spicelor sau paniculelor ce grupează în ele până la 4 mii de flori galbene de forma unei pâlnii.
Se înmulţeşte agava prin drajoni (lăstari) de rădăcină, care se înrădăcinează uşor.
Aloea (saburul) — este o plantă suculentă, perena din familia Liliacee, originară din pustiurile Africii de Sud (Capul Bunei Speranţe). Este o plantă nepretenţioasă faţă de umezeală şi sol, creşte bine la umbră cât şi la lumină, dar rău suportă acţiunea directă a razelor solare, care produc arsuri frunzelor. Frunzele sunt groase, cărnoase, fără de peţiol, pe la margini cu spini de culoare verde - cenuşie sau verde - închisă. Suprafaţa frunzelor este acoperită cu un strat gros de ceară.
În timpul înfloririi pe lugerul floral apar o mulţime de flori ce au forma de clopoţei.
Aloea se înmulţeşte prin butaşi de tulpină, drajoni sau lăstari laterali.
Amarilisul (Amarilisul hibrid) sau “steaua călăreţului»(Hipeastrum) - este o plantă ierboasă perenă cu bulbi din familia Amarilidaceae. Frunzele sunt late, liniare şi strălucitoare. Este cultivată pentru florile mari, colorate în roşu, oranj sau alb. De multe ori culorile sunt pestriţe. Florile unor soiuri de hipeastrum posedă un miros destul de puternic şi plăcut. Înfloreşte iarna (ianuarie -februarie) sau primăvara (martie - aprilie). Planta în timpul înfloririi este toarte frumoasă. Pe un luger floral destul de gros cu lungimea de până la 70 cm, se deschid 2 - 4 flori mari, de forma pâlniei, cu un diametru de 10—20 cm.
Planta este iubitoare de lumină.
Se înmulţeşte vegetativ prin bulbi şi cepe – fiice ce se formează lîngă bulbi.
Asparagusul (umbra iepurelui) – este un gen de plante perene din familia Liliacee, cultivate pentru tulpinele lui gingaşe, frumos penate şi de un verde plăcut. La unele specii de asparagus plantele mature au tulpinele suspendate, la altele volubile. Ambele specii provin din Africa de Sud, unde cresc pe malurile râurilor şi bazinelor de apă. Sunt pretenţioase la lumină, dar rezistă la umbră. Cel mai interesant la asparagus este faptul că el este lipsit de frunze. Ceea ce noi numim frunze nu sunt decât nişte crenguţe numite de botanici cladodii, cuvînt ce provine din greacă, ceea ce în traducere înseamnă ramură, lăstar, creangă.
Asparagusul se înmulţeşte vegetativ (prin divizarea tufei) şi prin seminţe.
Aspidistra (pana cocoşului) - este o plantă perenă din familia Liliacee. Patria ei este China de Sud şi Japonia, unde cresc bine în pădurile întunecoase. Se cultivă pentru frunzele sale decorative, de dimensiuni mari, cojoase, de culoare verde - închisă, uneori vărgate, cu dungi albe - gălbui, care pornesc direct de la rizom, fiind înzestrată cu un peţiol lung. Florile aspidistrei au culoare cafenie la exterior şi violetă interior. Ele sunt originale, dar nu sunt deloc decorative. Apar pe rizomii cărnoşi, direct la suprafaţa solului în lunile septembrie - octombrie. Este una din cete mai nepretenţioase plante de cameră.
Aspidistra se înmulţeşte primăvara, odată la 2 - 3 ani, prin divizarea tufei.
Aucuba (copacul de aur) — este o plantă perenă, lemnoasă din familia Cornacee, originară din Asia de Est (Japonia), munţii Himalai.
În cultură mai răspândită este aucuba japoneză, care reprezintă un arbust foarte frumos, veşnic verde cu frunzele mari, cojoase, lucioase, ovale şi cu marginea dinţată. De obicei frunzele au culoare verde - închisă, dar în cultură se întâlneşte o varietate a acestei specii care are frunzele pestriţe. Pe frunzele acestei forme de aucubă japoneză apar o mulţime de pete galbene (aurii), din care cauză arbustului i se mai spune şi copacul de aur. Cu cât condiţiile de viaţă sunt mai prielnice cu atât numărul petelor galbene e mai mare.
Aucuba japoneza este o plantă foarte rezistentă. Ea creşte la fel de bine atât în locurile luminoase, cât şi în cele semiîntunecoase şi întunecoase.
Se înmulţeşte prin butaşi care se înrădăcinează foarte uşor în nisip umed sub sticlă.
Balzaminul (copăcelul, slăbănogul) – este o plantă din familia Balzaminacee, originară din regiunile tropice ale Zanzibarului. Se cultivă pentru florile sale de culoare roză, care înfloresc abundent, anul împrejur. Se întâlnesc 2 forme de balzamin: una care creşte din seminţe, iar alta perenă, care se înmulţeşte vegetativ prin butăşire. Tulpina ierboasă a balzaminului este suculentă şi aproape străvezie. Planta este exigentă faţă de lumină, umezeală, sol şi căldură. In încăperile răcoroase îi cad frunzele. Forma perenă înfloreşte în primii ani de viaţă, de aceea după al 3-lea an de viaţă se recomandă ca planta să fie înlocuită prin butaşi tineri înrădăcinaţi în condiţii de cameră. Fiind înmulţită prin seminţe poate creşte şi prin grădini. Tulpinele sunt puternic ramificate. Frunzele sunt lucioase înzestrate cu peţioli lungi. Marginea frunzelor este dinţată. La subţioara frunzelor se află florile.
Begonia (gheţuşca) - plantă din familia Begoniacee. Se cunosc aproape 800 specii de begonii, care cresc bine în pădurile tropicale din America de Sud, Asia şi Africa. Sunt plante perene şi se cultivă pentru florile şi frunzele frumos - ornamentate. Deosebit de decorativă estebegonia regală, provenită din pădurile tropicale ale arhipelagului Malaiez şi cultivată pentru frunzele ei mari, neregulate şi acoperite cu figuri originale de nuanţă argintie şi roşie. Destul de răspândită este şibegonia mereu înfloritoare, originară din Brazilia. Planta are forma unei tufe, pe ramurile căreia cresc fără întrerupere flori roşii sau roze. Uneori, în cameră se cultivă şi begonia cu frunzele de culoarea smaraldului, de nuanţă metalică şi cu flori roze, care provine din regiunile tropicale ale Americii. Begonia cu tuberculi are flori mari, cu un diametru de 12 cm şi înfloresc toată vara. Ea creşte şi în grădină, dar toamna frunzele cad.
Aproape toate speciile de begonii se înmulţesc uşor prin butaşi de tulpină sau de frunze, precum şi prin seminţe.
Filocactusul (crăciunelul) - i se mai spune aşa pentru că înfloreşte în zilele de crăciun (sfârşitul lunii decembrie - începutul lunii ianuarie. Tulpinile lui sunt şi mai scurte decât la opunţie, lăţite, asemănătoare unor frunze. De aceea se numeşte filocactus. Denumirea provine de la cuvântul grecesc «fillo» ceea ce în traducere semnificăfrunză. Florile sunt roze sau zmeurii.
Preferă încăperii luminoase, stropirea şi udatul moderat. Nu suportă razele directe ale soarelui.
În grădiniţele de copii uneori se întâlnesc genurile Cereus, care are înfăţişarea unui stâlp cu câteva muchii, Aporocactus, care are tulpină în formă de flageli ramificaţi, Echinocactus, a cărui tulpină are aspectul unui arici.
Toate genurile de cactuşi se înmulţesc atât prin seminţe, cît şi prin butaşi.
Calanhoe (arborele vieţii) - reprezintă un semiarbust eu frunze opuse, suculente şi cărnoase de culoare verde - deschisă sau verde - închisă. Marginea frunzei este dinţat - teşită. Planta face parte din familia Crasulacee originară din zonele tropicale ale Americii şi Africii. Prin părţile noastre este foarte răspândită specia de calanhoe numităBriofilum. Briofilum are frunze opuse, verzui - cenuşii, se pot forma la margine frunzuliţe noi (muguri). Ele conţin substanţe antiseptice din care cauză sucul din frunze este folosit la tratarea diferitelor boli, ceea ce a determinat denumirea plantei, care în traducere înseamnă “arborele vieţii”.
Se înmulţeşte uşor prin butaşi de tulpină şi prin frunzuliţe noi, ce cad de pe cele mature din ghiveci pe pământ. Este o plantă cu cerinţe moderate faţă de condiţiile de viaţă.
Campanula (clopoţel) - este o plantă ierboasă perenă, din familia Campanulacee. Înfloreşte abundent vara şi toamna. Tulpinile sunt prostrate sau atârnate în jos. În încăperi se întâlneşte specia de clopoţei Campanula izofila, originară din Italia de Sud.
Această specie are 2 forme: una din ele are flori de culoare albă şi este numită în popor “miresuică” (sau “mireasă”), iar alta are flori albastre şi este numită în popor «mireluş» (sau “mirele»). Frunzele primei varietăţi sunt netede şi au formă de inimă (cordiforme).
Frunzele celei de a 2 varietăţi sunt mai mari şi sunt acoperite cu perişori. Se înmulţesc prin butaşi.
Ciperusul — este o plantă ierboasă perenă, din familia Ciperacee, originară din regiunile înmlăştinite ale Madagascarului. Denumirea este legată de insula Cipru, unde este larg răspândită această plantă. Se cultivă pentru frunzele ei grupate în umbrelă, aşezate pe tulpini drepte cu trei muchii. Nu este pretenţioasă faţă de lumină şi căldură, dar creşte bine în condiţii de sol fertil şi cu umiditatea sporită. Se înmulţeşte mai ales prin diviziunea tufei şi prin rozete de frunze, care se înrădăcinează uşor ţinându-le într-un vas cu apă.
Clorofitumul - este o plantă ierboasă, perenă, din familia Liliacee, originară din Africa de Sud. Se întâlneşte şi în pădurile tropicale ale Americii. Tulpinele subţiri, cu lungimea de până la un metru. Frunzele liniare, veşnic verzi, adunate în mănunchiuri radiculare. Florile sunt mărunte, slabe - adunate de tipul panicul, şi dispuse pe lăstari florali lungi. După înflorire, pe lăstarii florali, se formează “copileţi” - plante tinere de clorofitum alcătuite din rozete de frunze şi rădăcini adventive. Copileţii se înrădăcinează uşor şi servesc pentru înmulţire.
Clorofitumul este o plantă nepretenţioasă faţă de condiţiile de creştere. Creşte bine atât la umbră, cât şi la semiîntuneric.
Coleusul (urzica de cameră) este o planta ierboasă, perenă din familia Labiate. Provine din regiunile tropicale ale Indiei. Se cultivă pentru frunzele ei decorative pestriţe, care sunt de culoare roşie, galbenă, albă, violetă şi verde, îmbinându-se toate pe aceeaşi frunză ceea ce a şi condiţionat cerinţele mari faţă de umezeală, lumină, căldură, îngrăşarea suplimentară (altfel dispar culorile diverse ale frunzei).
În caz contrar plantele se închid şi-şi deformează aspectul exterior.
Se înmulţeşte atât prin seminţe, cât şi prin butaşi.
Iarna plantele de coleus se află în perioada de repaus relativ şi aproape că nu cresc. În această perioadă udatul se face moderat, dar nici în un caz nu se admite suprauscarea solului.
Cordilina - este o plantă perenă, din familia Agavacee, originară din China şi Australia de Nord. Frunzele liniare sunt lungi, înguste şi adunate într-un mănunchi decorativ de tulpină. Nervura centrală a frunzei este foarte bine exprimată. Rădăcinile sunt anuale. Spre primăvară ele mor. Concomitent cu dispariţia rădăcinilor vechi apar altele noi, care străpung pământul din ghiveci. Se cunosc multe specii şi varietăţi de cordelină. Cordelina se înmulţeşte prin drajoni de rădăcină, prin seminţe şi prin părţi de tulpină.
Crinul de cameră sau ceapa de cameră - este o plantă ierboasă, perenă, din familia Amarilidacee, originară din regiunile subtropicale ale Africii de Sud. Frunzele lungi de culoare verde - deschisă au formă de panglici cu capetele arcuite în jos, iar pe la capete uşor ondulate. Florile au formă de pâlnie albe sau roze, adunate în infloriscenţă de tipul umbrelă (6 - 8 flori, dispune pe unul sau doi pedunculi lungi) cu aromă plăcută.
Vara planta se dezvoltă bine în condiţii de lumină, căldură şi umezeală suficientă. În perioada înfloririi şi timpul iernii udarea se reduce la minimum. După înflorire şi după schimbarea frunzelor planta trece perioada de repaus, care are lor de obicei toamna. Crinul
se înmulţeşte prin bulbi, ce se despart de plantă-mamă la transplartăre şi prin seminţe. Seminţele încolţesc peste 3-4 săptămâni. Plantulele apărute din seminţe se sădesc într-un amestec format din sol de ţelină nisipos, pământ de frunze şi nisip în raport 2:2:1.
Plantele mature se transformează odată în 2-3 ani în ghivece mari sau căzi, schimbând parţial pământul şi păzind rădăcinile cărnoase de distrugere. Cepele se introduc în pământ numai pe jumătate. Vara udatul se face din abundenţă.
Dracena - este o plantă perenă, veşnic verde din familia Agavacee, originară din zonele tropicale şi subtropicale ale Africii şi Asiei de Sud. Tulpina dracenei seamănă cu cea a palmierilor - erectă, netedă, aceeaşi grosime. Cu vârsta, ea se lemnifică, frunzele sunt sesile, destul de înguste şi lungi, ascuţite la vârf. Nervaţia frunzei este paralelă. Se cunosc specii de dracenă, care au frunzele verzi, cojoase, cu dungi albe şi galbene la mijloc. În condiţii de cameră dracena înfloreşte rar. Florile sunt mici, albe, puţin verzui, au miros picant, adunate în infloriscenţă de tipul panicul.
Ferigile - sunt plante ierboase, care cuprind mal multe genuri din familia Polipodiacee. Prin frunzele lor penat - sectate, care în stare tânără sunt răsucite în formă de melc, ele sunt de neînlocuit la împodobirea interioarelor. Datorită provenirii lor din regiunile tropicale umede, toţi reprezentanţii ferigilor sunt pretenţioşi la umezeală şi rezistenţi la umbră. Se întâlnesc şi în Codrii Moldovei, iar uneori, şi pe unele garduri vechi, umezite pe care au încolţit sporii plantei. Nu rezistă la curenţii de aer, mai ales reci, suportă greu fumul şi praful.
Înmulţirea ferigilor se face prin spori, prin despărţirea tufei şi prin drajoni.
Ficusul - este o plantă lemnoasă, perenă, din familia Moracee, originară din pădurile tropicale de Est (India, China, Şri - Lanca). Se cultivă pentru frunzele sale mari şi lucioase de culoare verde - închisă. Este exigentă faţă de condiţiile de viaţă, mai ales faţă de căldură.
Se înmulţeşte prin butaşi, care trebuie să aibă cel puţin o frunză cu un mugure.
Fuxia (cerceluşii) — reprezintă un tufar ori copăcel mic, veşnic verde, cu flori foarte frumoase din familia Onagracee, originară din regiunile subtropicale ale Mexicului şi Cili. Este puţin pretenţioasă faţă de sol şi de lumină, dar creşte şi înfloreşte intens fiind udată şi stropită periodic, precum şi îngrăşată suplimentar.
Înfloreşte aproape toată perioada de vegetaţie, formînd flori mutante, la care corola diferă de caliciu prin culori vii ce contrastează armonios. Caliciul are culoare albă, roşie – deschisă, roşie – închisă, iar corola roză – palidă, roşie – violetă. În patria ei fuxia fructifică. Fructele sunt gustoase cu aromă plăcută.
Se înmulţeşte foarte uşor, atât vegetativ cât şi prin seminţe.Gloxinia hibridă - este o plantă din familia Ghesneriacee, originară din zonele tropicale ale Braziliei, cu frunze late catifelate fin şi
cu flori mari campanulate.
Hasteria - este o plantă ierboasă, suculentă, perenă, din familia Liliacee, originară din Africa de Sud. Tulpina lipseşte. Frunzele groase, cărnoase sunt aşezate într-un singur plan sau se întâlnesc şi specii la care ele sunt aşezate, spiralat, fiind adunate într-o rozetă radiculară. Frunzele sunt puţine şi sunt acoperite cu o coajă groasă de culoare verde - închisă, pe care, la unele specii, se observă nişte negei (papile albicioase), iar la altele - nişte pete albicioase. De aici, şi clasificarea lor în două părţi: speciile de hasterie cu papile şi speciile de hasterie cu pete. Din mijlocul rozetei de frunze apare lugerul floral, pe care-s dispuse florile nu prea mari campanulate de culoare roză, adunate în infloriscenţe de tipul racem răsfirat. Se înmulţeşte prin seminţe, prin drajoni şi chiar prin frunze.
Havortia- este o plantă ierboasă, perenă, din familia Liliacee, originară din Africa de Sud, planta reprezintă un sucutent de talie mică, deseori lipsită de tulpină sau cu o tulpină scurtă. Frunzele sunt groase, cărnoase, dispuse spiralat în formă de rozetă radiculară. Lungimea lor atinge 7 - 8 cm. Florile au culoare albă - verzuie, sunt adunate în infloriscenţă de tipul racem. Se înmulţesc prin lăstari de rădăcină, drajoni, care se despart de la planta mamă în timpul transplantării. Hemantusul- este o plantă ierboasă, perenă, originară din Africa de Sud şi care face parte din familia Amarilidacee. În patria sa se întâlnesc mai mult de 60 de specii, dar ca plante de cameră se folosesc numai câteva. Aşa, de exemplu, la noi se folosesc 2 specii: Hemantusul Caterina şi Hemantusul cu flori albe (limba vacii).
Hemantusul Caterina atinge în înălţime circa 70 - 80 cm. Frunzele sunt foarte mari, de formă oval - alungită, cu marginile ondulate şi de culoare verde deschisă. Florile sunt foarte frumoase şi originale, adunate în infloriscenţă de tipul umbrelă, dispuse la vârful unui luger floral bine dezvoltat. În diametru infloriscenţa atinge circa 10 - 18 cm. Într-o infloriscenţă se dezvoltă până la 30 de flori de culoare roşie - purpurie şi cu stamine lungi, ce ies departe în afara florii. Înfloreşte de două ori pe an - iarna, la sfârşitul lui februarie, şi vara - în august. Planta este decorativă nu numai în timpul înfloririi ci şi după coacerea fructelor măşcate de culoare roşie - oranj, care se păstrează mult timp pe lugerul floral, înfrumuseţând planta. Se înmulţeşteHemantus Caterina vegetativ şi prin seminţe.
Hemantusul cu flori albe (limba vacii) are frunze scurte, late şi rotunjite pe la capete de culoare verde – închisă, lipite de pământ. Denumirea de «limba vacii» provine de la forma frunzelor, care este foarte asemănătoare cu limba vacilor mari cornute (bovinelor). Ceapa (bulbul) este măşcată, verde, ovală şi aproape în întregime iese din pământ. Florile sunt mici, albicioase, cu stamine lungi, galbene, adunate în infloriscenţă de tipul umbelă la vârful unui luger floral subţire. După înflorire se formează fructele de culoare oranj, care sunt decorative. Se înmulţeşte prin bulbuşorii - copileţi ce se formează lângă ceapa - mamă şi care se despart de la ea în timpul transplantării, primăvara.
Iasomia - este o plantă perenă, din familia Oleacee, originară din Arabia, India de Est. Planta reprezintă un arbust veşnic verde cu ramurile lungi, subţiri şi volubile. Frunzele au dimensiuni medii, aşezare opusă, formă ovală şi culoare verde - deschisă. Înfloreşte abundent şi timp îndelungat, în condiţiile noastre aproape anul împrejur. Florile sunt grupate în infloriscenţă câte 4 - 5 şi se dezvoltă la subţioara frunzelor, la vârful lăstarilor tineri. Ele sunt mici, simple sau bătute, de culoare albastră şi cu o aromă plăcută foarte puternică. Se înmulţeşte pe cale vegetativă prin butaşi.
Iedera - este o plantă lemnoasă din familia Araliacee, originară din Europa de Sud, Crimeia, Caucaz. Se întâlneşte în stare spontană şi în pădurile din Moldova. Se cultivă pentru frunzele ei decorative, de culoare verde - întunecată, groase, cojoase, dispuse în formă de mozaic. Limbul fiecărei frunze constă din 5 lobi. Tulpinile iederei reprezintă nişte verigi lungi. Pe partea opusă a verigilor, la baza frunzelor, se văd nişte rădăciniţe. Ele îi servesc plantei ca să se agaţe de suport şi cu ajutorul lor să se «mişte».
Lămâiul - este o plantă lemnoasă, perenă, veşnic verde, din familia Rutacee, originară din India, China. Planta reprezintă un arbust spinos cu frunze pieloase, peţiolurile nearipate, iar florile solitare sau perechi, albe cu nuanţă purpurie. Frunzele elipsoidale de culoare galbenă cu gust acru sunt bogate în acid citric şi vitamina “C”. Ele se folosesc la prepararea unor siropuri, băuturi răcoritoare. În industria conservelor, cofetării etc. Se înmulţeşte prin butaşi.
Mandarinul - este o plantă lemnoasă, perenă, veşnic verde, din familia Rutacee, originară din zonele subtropicale ale Indiei şi Chinei. Planta reprezintă un arbust fără spini cu frunze lanceolate, flori mirositoare, albe sau spre exterior roşietice. Fructele sunt globuloase, turtite, de culoare portocalie, aromate şi cu gust plăcut. Epicarpul (coaja) se separa uşor de partea cărnoasă. Fructele se folosesc în stare proaspătă cât şi prelucrate (sucuri, siropuri, cofetării etc.).
Singura metodă de înmulţire a mandarinului rămâne altoirea.
Monstera - este o plantă perenă din familia Aracee, originară din pădurile tropicale ale Guatemalei. Se cultivă pentru frunzele sale mari, de culoare verde - închisă şi care, în stare matură, au perforaţii de diferite dimensiuni, de unde i s-a şi dat denumirea de “Monsteră”. Planta are tulpină îngroşată cu internoduri scurte, de la care porneşte câte o frunză cu peţiol lung, precum şi rădăcini adventive, cu care poate absorbi suplimentar apa şi hrana. Monstera este nepretenţioasă faţă de condiţiile de creştere.
Se înmulţeşte primăvara prin butaşi, mai rar prin seminţe.
Muşcata (pliscul cocostârcului) – este o plantă din familia Gheraniacee, originară din zona subtropicală a Africii de Sud. Este cultivată pentru florile ei mari, frumoase, ce pot fi simple sau bătute, precum şi pentru frunzele ce au o zonă concentrată de culoare închisă. Muşcata se înmulţeşte prin butaşi.
Muşcata creşte bine pe ferestrele luminoase. Vara se udă din abundenţă. Iarna se mută în cameră răcoroasă – 7 - 10°C şi se uda mai rar.
Peperomia - este o plantă ierboasă, perenă, veşnic verde, din familia Piperacee, originară din raioanele tropicale ale Americii şi Vest - Indiei. Se cultivă pentru frunzele decorative şi foarte diverse după mărime, formă şi culoare. Se întâlnesc specii cu frunze rotunde, ovale, alungite, cordate, de mărimea unei monede de un ban sau relativ de dimensiuni mari, cărnoase, cojoase şi lucioase. Culoarea frunzelor poate fi verde - deschisa sau verde - închisă, cafenie, maslinie, cu pete albe sau galbene (aurii), cu dungi argintii.
În majoritatea cazurilor, frunzele sunt cu marginea întreagă, netede, lucioase sau acoperite cu perişori mărunţi şi moi, grunţuroase sau chiar zbârcite (rugoase).
Se înmulţeşte uşor prin butaşi de tulpină şi frunză.
Portocalul - este o plantă lemnoasă, perenă, veşnic verde, din familia Rutacee, originară din zonele subtropicale ale Indiei, Chinei. În patria sa planta reprezintă un arbust sau arbore cu ramuri spinoase. Frunzele sunt eliptice, pieloase, cu peţiolul aripat. Florile sunt mari, albe, foarte mirositoare, dispuse la subţioara frunzelor. Fructele variate, ca formă, cu gust dulce - acrişor, cu epicarpul de culoare portocalie sau galbenă, bogate în uleiuri eterice. Fructele, numite portocale, se consumă în stare proaspătă fiind bogate în vitamina “C” şi în stare prelucrată (sucuri, siropuri, dulciuri etc.). Din toate plantele citrice, portocalul este cel mai iubitor de căldură şi lumină. Se înmulţeşte prin altoire. Prin seminţe se înmulţeşte numai în scopuri selective (de a obţine soiuri noi). În cultura de cameră se folosesc mai mult soiurile «Perveneţ», «Batumschii», «Pupocinâi» etc.
Primula - este o plantă perenă din familia Primulacee, originară din regiunile subtropicale ale Chinei. Se cultivă pentru florile sale simple sau bătute, frumos colorate în roz, roşu, violet sau albastru. Planta înfloreşte aproape în fot timpul anului formând umbele cu pedunculi lungi şi care, împreună cu frunzele dispuse în rozetă în jurul unei tulpini scurte, dau un aspect scund plantei.
Se înmulţesc prin seminţe, iar soiurile cu flori bătute - prin diviziunea tufei şi prin butăşire.
Sansevieria (pana cucului) - este o plantă perenă, din familia Liliacee originară din pădurile tropicale ale Africii şi Asiei. Se cultivă pentru frunzele ei decorative, pestriţe de culoare verde - cenuşie sau
verde - închis cu dungi transversale deschise. Frunzele sunt cojoase, drepte, asemănătoare unei săbii. Creşterea lor începe de la tulpinele subterane numite rizomi. În popor se mai numeşte “coada ştiucei”, “limba soacrei”, “pana cucului”. Sansevieria este o plantă iubitoare de căldură şi lumină. Desenele vii de pe frunzele ei se păstrează numai atunci, când ea e ţinută într-o cameră destul de luminoasă. Udatul, mai ales în timpul iernii se face moderat.
Se înmulţeşte prin butaşi de frunză şi prin desfacerea rizomilor.
Scindapsus (floarea văduvei) - este o plantă perenă, ierboasă din familia Aracee, originară din pădurile tropicale umede ale Asiei (insulele lui Solomon). Are tulpini lungi până la 15 m, iar pe ele rădăcini adventive cu ajutorul cărora planta se ridică pe suport. Se cultivă pentru frunzele decorative, mai ales cele ovale cu părţi asimetrice, codoase, lucioase, cu desene galbene - aurii.
Senpolia sau violeta africană (toporaşul – de - uzambar) - este o plantă cu port minuscul în formă de rozetă, cu frunze catifelate, ce face parte din familia Ghesneracee. Patria acestei plante sunt munţii Uzambar şi Africa tropicală, din care cauză i se mai spune toporaşul de uzambar. Se cultivă pentru florile sale numeroase (până la 30), elegante, de obicei de culoare violetă. Azi, însă se întâlnesc o mulţime de forme şi soiuri care au diferite culori - roze, albe, albastre, liliachiu şi vişiniu. Condiţiile optime sunt temperatura, lumina, udarea moderată şi îngrăşarea suplimentară.
Se înmulţeşte uşor prin butaşi de tulpină şi mai ales de frunze a cărui peţiol introdus în apă sau în nisip umed, curat se înrădăcinează uşor timp de 3 - 4 săptămâni.
Setcreazia - este o plantă ierboasă perenă din familia Comelinacee, originară din raioanele tropicale şi subtropicale ale Americii de Nord şi de Sud. Se cultivă pentru frunzele decorative ce au diferite culori – verde - palidă, verde - închisă, violetă, verde - deschisă cu fâşii albe. La unele specii frunzele şi tulpinile sunt acoperite cu perişori deşi şi moi ca puful. La altele, numai anumite părţi ale frunzei, cum ar fi ligula sau partea inferioară. Tulpinile plantei au diferite lungimi: scurte, puternic ramificate sau lungi până la un metru. Lungimea frunzelor atinge circa 3 - 15 cm şi chiar mai mult. Multe setcreazii au floricele albe sau roze. Setcreazia este o plantă pretenţioasă faţă de lumină. Se înmulţeşte prin butaşi de tulpină.
Trandafirul chinezesc (zamoşiţa chinezească) - este o plantă lemnoasă, perenă din familia Malvacee, originară din raioanele subtropicale ale Chinei. Trandafirul chinez reprezintă un tufar veşnic verde sau un copăcel cu înălţimea de până la 3 metri cu o mulţime de frunze dunţate lucioase de o culoare verde-închisă.
Se deosebeşte printr-o creştere viguroasă şi o înflorire îndelungată. Fiind dispuse pe ferestrele luminoase cu mult soare, planta, înfloreşte toată primăvara, vara şi pînă toamna tîrziu. Florile sunt mari (10 – 13 cm în diametru) de culoare roşie sau roză, simple sau bătute.
Se înmulţeşte trandafirul chinez prin butaşi, semilemnoşi în timpul primăverii sau verii. Plante neadmisibile în Ungheraşul Naturii Cactusul plantă de deşert nu se recomadă să fie în grupa de copii, pentru ca are ghimpi care pot provoca traume copiilor.
Cyclamen este o planta de apartament care arată precum o tufă, are frunzele rasucite, de culoare verde-albicios, florile sunt atragatoare şi pot fi albe, roşii, violet, iar pedunculii florali care le susţin sunt mai inalţi decît planta. Parţile otravitoare ale acestei plante sunt bulbii şi rizomii.
Dieffenbachia este o planta de apartament ornamentală, cu frunze mari, alungite, împînzite de multe pete albe sau galbene. Avînd nişte frunze atît de interesante, n-a fost deloc dificil să ajungă una dintre cele mai dorite şi căutate plante de apartament. Însă, toate părtile plantei sunt otravitoare, iar dacă este cumva înghiţită vreo bucată, acest fapt duce la umflarea gurii şi a gîtului. Nici seva nu este mai prietenoasă, aceasta trebuie ţinută departe de ochi, căci poate provoca dureri puternice şi umflaturi în această zonă a feţei.
Clivia este o plantă originară din sudul Africii, unde creşte pe terenuri mlăştinoase. Frumuseţea şi misterul florilor sale au adus-o în Europa în 1854. La noi în ţară este puţin răspândită, fiind mai mult o plantă decorativă în ghivece de apartamente. Are rădăcini groase, cărnoase şi
se distinge prin dispoziţia frunzelor şi frumuseţea florilor. Clivia are frunze verzi închis, lucioase, subţiri şi lungi, dispuse în formă de evantai circular, din mijlocul cărora, pe tije florale groase şi înalte, se formează o inflorescenţă de forma unui mănunchi de flori mici colorate în roşu- oranj, având la unele specii, în centru, culoarea galben, asemănătoare cu florile de crin. Însă, frunzele cliviei elimină un suc toxic care provoacă arsuri ale pielii şi a mucoasei cavităţii bucale.
Crotonul este o planta unică, fermecătoare prin coloritul frunzelor: verde inchis străbătut de nervuri de culoare galben, roz, roşu, bordo. Origine: Malaezia. Creşte la 70- 80 cm înălţime, având aspect arbustiv. Frunzele persistente lungi, late sau înguste , colorate într-un amestec de verde , roşu, portocaliu şi galben sunt dispuse altern. Florile nu au valoare decorativă de aceea se elimină la apariţie pentru a nu epuiza planta. Însă, frunzele acestei plante ca şi cele ale cliviei elimină un suc toxic care provoacă arsuri ale pielii şi a mucoasei cavităţii bucale.
Solul. Pentru creşterea şi dezvoltarea plantelor de cameră se utilizează următoarele soluri:
1) Solul înţelenit - se foloseşte pe larg datorită îmbinării optime a substanţelor nutritive şi a humusului. Acest tip de sol reprezintă un component obligator în majoritatea amestecurilor - podzolice. Se pregăteşte din stratul înţelenit de fâneaţă sau de grădină cu un conţinut bogat de masă vegetală. Solul înţelenit poate fi uşor sau greu în dependenţă de prezenţa nisipului sau lutului în el. Nu se recomandă să fie pregătit stratul înţelenit pe soluri acide. Brazdele tăiate din strat înierbat cu grosimea de circa 10 cm şi lăţimea de 20 - 25 cm se aşează în stive cu iarba în jos. Este foarte bine de pus băligar, între brazde. Aceasta duce la îmbogăţirea solului în humus şi substanţe nutritive. Afară de aceasta băligarul accelerează dezvoltarea microfaunei care la rândul ei accelerează procesele de descompunere a masei vegetale. Dacă solul de pe care au fost tăiate brazdele a avut o reacţie acidă, atunci ele se presoară cu var şi apoi se aşează în stive. Înălţimea şi lăţimea stivelor e de 1 - 1,5 m, iar lungimea - după dorinţă. Vara stivele se lopătează de câteva ori şi se udă cu apă, atunci când timpul e uscat. Se recomandă ca stivele să fie aşezate la umbră sau să fie acoperite cu iarbă cosită. În felul acesta peste 2 - 3 ani pământul de ţelină va fi gata. Înainte de a fi folosit se cerne printr-un ciur cu găurele de 2 - 3 cm. Dacă pământul obţinut conţine mult nisip atunci se adaugă o anumită cantitate de lut, care ajută la formarea bulgăraşilor şi invers, dacă conţine prea mult lut, atunci se adaugă nisip, ca să nu fie prea cleios.
2) Pământul de frunze - este bogat în substanţe nutritive necesare pentru plante. El este poros, uşor şi constituie un component obligatoriu al majorităţii amestecurilor. Pentru semănatul seminţelor se foloseşte numai pământ de frunze.
Pământul de frunze se pregăteşte primăvara sau toamna din frunzele care se adună în grămezi de până la 1 m. Nu sunt bune în acest scop frunzele de stejar şi de salcie, deoarece conţin o cantitate mare de substanţe tanante şi se descompun încet. Grămezile se recomandă să nu fie prea înalte şi să fie aşezate la umbră. Când se lopătează, frunzele se presoară cu var (0,5 - 1 kg/m3) pentru a grăbi procesele de descompunere. Foarte des grămezile se acoperă cu iarbă cosită. Pe timp uscat se udă. Putrezirea frunzelor durează 2 - 3 ani. Pământul de frunze obţinut are o reacţie slab - acidă.
3) Pământul de conifere - are o reacţie acidă şi se foloseşte pentru creşterea azaliilor, rododendronilor şi a altor plante care preferă soluri acide. Se pregăteşte în pădurile de conifere, unde creşte ienupărul şi afinul. După calităţile sale se aseamănă cu pământul de frunze, însă are o permeabilitate mai mare pentru aer. Pentru a putea fi folosit, pământul de conifere trebuie să fermenteze un an. Pentru rododendron, iarbă - neagră şi alte plante asemănătoare acest pământ poate fi folosit nefermentat.
4) Pământul de humus - se obţine din băligar putrezit. Acest tip de pământ are o structură poroasă, este bogat în substanţe nutritive şi constituie adaosul obligator în componenţa majorităţii amestecurilor de pământ.
5) Pământul de compost - reprezintă componentul principal al amestecurilor de pământ pentru cele mai multe plante de cameră. Se pregăteşte în felul următor: diferite resturi vegetale sau agricole se pun în grămezi nu mai înalte de 1 m. Vara se afânează de câteva ori, se presoară cu var nestins şi se udă din abundenţă cu zeamă de băligar. Ca să nu se usuce se aşează la umbră sau se acoperă cu iarbă cosită, frunze sau paie vechi. Resturile vegetale putrezesc peste 1,5 - 2 ani (la Sud) şi peste 2,5 - 3 ani în zonele temperate. Nu se folosesc pentru compostare buruienele cu seminţele coapte, plantele bolnave; tulpinele de tomate şi cartofi. 
Pământul de compost este bogat în humus şi substanţe nutritive.
6) Pământul de turbă - are proprietăţi fizice minunate, din care cauză se adaugă ca parte componentă aproape la toate amestecurile. Este foarte poros şi de atâta păstrează căldura şi umezeala un timp îndelungat. Contribuie la înrădăcinirea rapidă a butaşilor şi la creşterea viguroasă a plantelor. Deosebim două feluri de turbă: de depresiuni şi de munte. Turba de depresiuni este săracă în fosfor şi caliu. Ea este deseori folosită ca substrat pentru înrădăcinarea butaşilor, dar, deoarece are o structură compactă, se adaugă rumeguş de lemn. (1/g - 1/10 din volumul substratului). Adăugarea rumeguşului de lemn atrage după sine majorarea dozei de aplicare a îngrăşămintelor de azot deoarece azotul este absorbit în mare măsură în activitatea microorgranismelor.
Turba de munte în stare curată se poate folosi ca substrat numai pentru hidrocultura plantelor, unde toate substanţele nutritive necesare se folosesc sub formă de soluţie.
7) Pământul de ciornoziom - este bogat în substanţe organice şi minerale, are o reacţie neutră sau slab alcalină (pH - 6 - 8) şi o compoziţie mecanică grea. Înainte de a fi folosit se adaugă materiale de afânare şi acidulare - rumeguş, turbă de munte, cărbune de lemn, bucăţele de lemn putred, bucăţele de cărămidă etc.
8) Pământurile grele - din ele fac parte solurile luto-nisipoase sau lutoase. Ele se adaugă la amestecurile de sol pentru plantele cu rădăcini groase (palmieri, clivii, pittosporum, lămâi, trandafir chinezesc etc.).
9) Nisipul - este un component permanent cu calitate de afânare aproape a tuturor amestecurilor de pământ ce serveşte drept substrat pentru creşterea plantelor de cameră. În acest scop se foloseşte mai mult nisipul macrogranular (0,5 - 2,0 mm) de râu, de lac. El trebuie să fie
neutru şi inert. Înainte de a fi folosit el trebuie cernut şi spălat bine pentru înlăturarea sărurilor solubile şi a particulelor suspendate.
Deseori nisipul în stare curată mai este folosit şi ca substrat pentru înrădăcinarea butaşilor şi semănatul seminţelor.
În aceste cazuri se recomandă ca înainte de a-l folosi să fie sterilizat.
10) Alţi componenţi - în afară de componenţii principali în orice amestec de pământ mai pot fi introduse bucăţi mici de cărbune de lemn, bucăţi de lemn putred, muşchi de turbă etc. Toate acestea se introduc cu scopul de a-i da porozitate substratului, adică de a-i îmbunătăţi calităţile lui fizice - permeabilitatea, capacitatea de apă şi capilaritatea.
Trebuie de menţionat că plantele de cameră la începutul dezvoltării lor au nevoie de soluri uşoare, ce conţin substanţe hrănitoare accesibile, iar mai târziu de pământuri mai grele.
Ghivecele se aleg după formă. Pentru plantele cu sistemul radicular pivotant sunt bine venite ghivecele înguste şi înalte, iar pentru cele care au sistem radicular fasciculat sau superficial se folosesc ghivecele mai joase şi mai largi.
Transplantarea. Transplantarea trebuie efectuată atunci când sistemul radicular s-a dezvoltat prea tare şi în ghivecele vechi nu mai încape. Semn că transplantarea este necesară serveşte ieşirea vârfurilor rădăcinilor prin orificiul de scurgere a apei şi uscarea vârfurilor frunzelor. Afară de aceasta transplantarea se mai face şi atunci când solul din ghiveci s-a secătuit complet sau s-a înăcrit şi trebuie înlocuit cu altul proaspăt sau când planta se înmulţeşte vegetativ prin diviziunea tufei. Cel mai bun timp pentru transplantare este primăvara şi începutul verii, din luna martie până la sfârşitul lunii iunie. Plantele tinere şi cele cu creştere viguroasă (muşcata, balzaminul) se transplantează în fiecare an, pe când cele cu creştere înceată (aspidistra, dracena, cactuşii, aucuba) şi cele mature - o dată în 2 - 3 ani. Plantele care se cresc în căzi se transplantează şi mai rar - o dată în 5 - 6 ani. Plantele ce înfloresc primăvara se transplantează după înflorire, iar cele perene - primăvara devreme. Ghiveciul nou se ia de aşa mărime încât cel vechi să încapă în el. In rezultatul transplantării planta primeşte un substrat hrănitor nou.
Unele plante în timpul transplantării se divizează - aspidistra, sanseviera, ferigile etc.
Transplantarea se efectuează în felul următor: cu 1 - 2 zile înainte plantele se udă abundent, după ce solul s-a zvântat se ia ghiveciul în mâna stângă în aşa fel ca tulpina plantei să fie între degetele arătător şi mijlociu şi se întoarce cu fundul în sus, ţinându-1 bine cu mâna dreaptă de fund îl lovim uşurel cu marginea din toate părţile de marginea mesei, până când solul din ghiveci se desprinde şi cade în palmă. Apoi se analizează atent sistemul radicular. Dacă rădăcinile au crescut prea tare apoi o parte din cele subţiri se retează cu un briceag. În cazul când rădăcinile sunt atacate de vreo boală, ele se taie până la zona sănătoasă, iar locurile tăiate se presoară cu praf de cărbune de lemn, care împiedică putrezirea lor. Se înlătură, de asemenea, rădăcinile uscate şi putrede. Rădăcinile groase, cărnoase cum ar fi la clivie, aucubă nu se taie, ca să nu provocăm putrezirea lor. Se înlătură de pe bulgăre solul levigat şi înăcrit. După aceasta se ia ghiveciul nou, se astupă gaura lui cu un ciob cu partea bombată în sus, se pune un strat de nisip de 2 - 3 cm grosime, care serveşte ca drenaj, pe el se pune un alt strat de pământ nou de aceeaşi grosime, iar în mijlocul ghiveciului se aşează bulgărele de pământ cu planta. Spaţiul dintre ghiveci şi bulgăre se completează cu pământ nutritiv proaspăt şi se presează uşor împrejur concomitent cu degetele ambelor mâini. Sau cu un ţăruş special. Până la marginea de sus a ghiveciului se lasă 1 - 2 cm pentru udare. Atât sădirea prea adâncă cât şi sădirea prea în faţă este dăunătoare pentru plante. După transplantare plantele se udă abundent. Îngrăşări suplimentare atât cu substanţe minerale, cât şi cu substanţe organice se dau peste 2 - 3 săptămâni după înrădăcinarea lor. Se recomandă ca după transplantare plantele să fie puse la locuri umbrite.
Excepţie fac plantele suculente, care nu se udă 2 - 3 zile până la transplantare, iar după transplantare - deloc. Aceasta se face în scopul ca să se usuce zgârâiturile, rănile care sunt pe tulpinile şi frunzele cărnoase, deoarece dacă în ele va nimeri apa sau sol umed se vor începe procesele de putrefacţie.
Afânarea solului. Pământul din ghiveci întotdeauna trebuie să fie afânat. Prin solul afânat trece uşor umezeala şi aerul şi se dezvoltă liber rădăcinele. Pentru afânare se folosesc ţăruşe cu vârfurile teşite, ca
să nu dăunăm rădăcinilor. În apropierea coletului afânarea se face foarte atent, la suprafaţa solului, ca să nu atingem rădăcinile. Ceva mai departe de colet afânarea se face la o adâncime mai mare. Cel mai adânc se afânează solul pe lângă pereţii ghiveciului. Numărul de afânări depinde de calitatea solului: dacă solul e lutos, afânarea se face mai des decât ca cel nisipos. Solul se afânează după zvântare, să fie puţin umed. Dacă afânăm solul uscat atunci putem distruge rădăcinile. Foarte atent se afânează solul plantelor cu sistemul radicular slab dezvoltat, expus la suprafaţă (begonia, violetă - de - Africa etc.).
Udatul plantelor - aceasta este una din cele mai complicate ocupaţii pentru copii în ceea ce priveşte întreţinerea plantelor de cameră. Simplitatea acestei operaţii este aparentă: dacă udăm toate plantele la fel apoi unele din ele suferă de surplus de umezeală, altele - de deficit. Udatul se face ţinând seama de particularităţile biologice ale plantelor, de umiditatea şi temperatura aerului, de structura solului, de anotimp etc. Unele plante se trag din zonele mlăştinoase (ciperusul, ferigile, tradescanţia), trebuie udate mai des; altele - din subtropicele uscate şi pustiuri (aloe, agava), trebuie udate mai rar. Plantele care au creştere viguroasă şi cele ce conţin un număr mai mare de frunze mărunte şi subţiri evaporă cantităţi mai mari de apă, deci ele trebuie udate mai des. Plantele cu frunzele rigide, cojoase, evaporă umezeală mai puţină şi prin urmare se udă mai rar. Dacă planta are rizom, tuberculi pe rădăcini, bulbi sau dacă frunzele sunt cărnoase, cu un conţinut înalt de umezeală, atunci înseamnă, că ea are rezerve de substanţe nutritive şi de apă, ea nu trebuie udată des. Dacă două plante au aceleaşi dimensiuni şi cresc în ghivece diferite, apoi se udă mai des acea, care creşte în ghiveciul mai mic. Din acest ghiveci apa se evaporă mai repede.
Vara toate plantele de cameră se udă mai des, iar iarna mai rar. Majoritatea plantelor suculente vara se udă o dată pe zi, sau o dată la 2 zile, iarna, însă, mai rar - o dată în săptămână, sau de 2 ori. Toamna, când timpul este ploios şi când plantele trec la perioada de repaos, ele se udă mai rar chiar decât iarna, altfel pot pieri. Odată cu încălzirea locuinţelor plantele trebuie udate mai des, deoarece umiditatea relativă a aerului la încălzire se micşorează şi duce la uscarea lor. La orice udare solul din ghiveci trebuie umezit în întregime, să nu fie lăsat să se usuce sau să formeze crăpături. Daca aceasta s-a întâmplat, apoi ghivecele se cufundă în apă până la coletul plantei pentru 1 - 2 ore, apoi se udă sistematic.
Plantele de origine tropicală şi cele cu rădăcinile fine (ferigile, cactuşii etc.) nu suportă apa rece, care poate cauza putrezirea lor.
Udatul din abundenţă a plantelor cu rădăcini superficiale (begonia Rex, violeta - de - Africa etc.) este foarte dăunător şi poate provoca chiar pieirea lor.
Dacă planta se află în apropierea sursei de căldură, atunci ea evaporă mai multă apă şi, deci, se udă mai des decât cea din fundul camerei.
Necesitatea udatului se determină după culoarea pământului din ghiveci şi la pipăit: dacă culoarea pământului este neagră şi la pipăit jilav, atunci nu trebuie udat, dacă, însă, culoarea este cenuşie şi la pipăit e uscat, atunci trebuie udat.
Toamna şi iarna plantele se udă dimineaţa, iar primăvara şi vara - seara sau de două ori pe zi:
Udatul se face până atunci, când apa apare în suportul de pe fund.
Apa se toarnă încet de jur împrejur, pe lângă pereţii ghiveciului, în aşa fel ca să nu apară gropiţe şi să nu rămână rădăcini dezgolite. Pe frunze nu trebuie să cadă picături de apă, deoarece ele sunt ca nişte lentile prin care trec razele solare şi le provoacă arsuri.
O mare importanţă are şi calitatea apei care se foloseşte pentru udat. Apa trebuie să fie moale, cu reacţie slab - acidă sau neutră. Aşa este apa de ploaie sau cea obţinută la topirea zăpezii. Totuşi de cele mai multe ori pentru udat se foloseşte apa de robinet. În prealabil apa se ţine o zi - două în condiţiile camerei pentru a se încălzi şi pentru a se elimina din ea clorul. Pentru ai face o reacţie slab - acidă se introduce în ea un săculeţ cu torf sau câteva picături de acid clorhidric. Udatul se face mai bine seara. Ziua, dacă e prea cald, plantele se stropesc. Udatul se face periodic, după necesitate. E de ajuns ca numai o dată să se usuce prea tare pământul din ghiveci, iar altă dată să-i dăm prea multă apă şi planta poate să moară.
Cel mai mult plantele folosesc apa în perioada de creştere - primăvara şi vara. Toamna şi iarna se udă puţin, iar cactuşii pot să nu fie udaţi, aproape toată iarna. De fiecare dată când udăm pământul din ghiveci trebuie să fie pe deplin răzmuiat. E foarte periculos să udăm planta în fiecare zi câte puţin. În aşa cazuri stratul de pământ de la fundul ghiveciului rămâne permanent uscat, se cimentează, şi nu mat absoarbe apa, iar cel de deasupra, din cauza surplusului de umezeală, devine acidulat (se înăcreşte). Ca rezultat planta se simte rău, iar apoi moare. Udatul întotdeauna trebuie să fie făcut din belşug, până atunci, când apa apare în suportul de la fund: peste 30 - 40 de minute surplusul de apă din acest suport se aruncă. Apa se toarnă pe marginea ghiveciului sau pe suportul de la fund. Aşa plante ca ciclamenul, violetele - de - Africa, begonia, gloxinia, ahimenesul, coleria nu le "place" când le udăm tubero - bulbii sau frunzele. De obicei udatul se face cu apă care are temperatura camerei, deşi sunt păreri că în perioada de creştere şi de înflorire udatul să se facă cu apă care are temperatura cu 2 - 3°C mai mare decât a camerei. Este foarte dăunător pentru plante aerul uscat. Mai ales, e greu de menţinut umiditatea necesară a aerului în încăperile cu încălzire centrală. Primăvara şi vara plantele trebuie stropite cu ajutorul pulverizatorului de câteva ori pe zi. Se şterg frunzele cu o cârpă umedă şi curată. Se "scaldă" sub duş. Apa în aşa cazuri trebuie să fie moale, de altfel pe frunze apar pete albe. Sunt foarte sensibile plantele la umezeala aerului după transplantare. Astfel e bine ca ele o anumită perioadă să fie ţinute într-o seră mică, făcută din peliculă sau într-un acvariu deşert. Plantele mici pot fi acoperite cu un pahar, borcan sau cu o pungă de polietilenă.
Întreţinerea plantelor de cameră în curăţenie constă în îngrijirea ghivecelor, înlăturarea prafului de pe frunzele cojoase cu o cârpă umedă, spălarea frunzelor moi cu apă caldă, înlăturarea prafului de pe frunzele pubescente cu ajutorul unor perii moi etc.
Ghivecele se spală cu apă caldă şi săpun, cu o perie aspră. Ca rezultat se destupă porii şi se crează condiţii favorabile pentru înlesnirea pătrunderii aerului la rădăcini.
Spălarea sau ştergerea frunzelor se face o dată în 10 zile. O dată în săptămână plantelor li se face "baie" sau "duş". Operaţia aceasta se face în felul următor: pământul din ghiveci se acoperă cu o cârpă sau o pelicula ca să nu fie spălat şi să nu formeze gropiţe. Apoi ghiveciul se pune sub jetul de apă, şi se ţine câteva minute. Această operaţie poate fi efectuată vara şi în timpul ploii naturale. Nu se recomandă să fie vopsite ghivecele deoarece se astupă porii şi nu pătrunde aerul la rădăcini. Se înlătură frunzele moarte, lăstarii care nu cresc în direcţia dorită, vârfurile îngălbenite ale frunzelor, florile uscate etc.
Tăierea plantelor de cameră se efectuează cu scopul de a obţine un număr mai mare de flori. Tăierea se face primăvara devreme, înainte de a începe creşterea scurtând aproape cu 1/3 lungimea lăstarilor de bază, pe care se vor forma ramuri anuale pentru flori. Aşa se procedează la muşcată, fuxie etc.
Pentru a prelungi termenul de înflorire se taie sau se ciupesc florile care au început să se ofilească, împreună cu pedunculii florali. Se înlătură anual vârfurile tulpinilor la plantele care nu înfloresc (laurovişinul, salba etc.). În felul acesta stimulăm creşterea mugurilor dorminzi, din care vor creşte lăstari, ce va forma o coroană frumoasă. Multe plante de cameră se cresc pentru frunzele lor decorative - coleusul, begonia Rex, maranta, saxifraga, briofilum etc. Înflorirea lor nu este de dorit, deoarece florile îmbolnăvesc planta. Deci, la astfel de plante butonii se înlătură imediat după apariţie.
Legarea tulpinilor se efectuează la plantele cu creşterea viguroasă sau la care tulpinile s-au îndoit şi trebuie îndreptate. În aşa cazuri trebuie să avem grijă să nu le îndepărtăm prea mult de la poziţia lor naturală. În calitate de suporturi pot fi folosite scăriţe, sârme, tutori - ele trebuie să fie fără muchii şi vopsite în verde.
În ungheraşul naturii al grădiniţei de copii nu numai că se poate creşte şi întreţine acele plante de cameră care s-au procurat de la magazin sau pe care le-au adus copiii de acasă, dar şi să înmulţim aceste plante cu ajutorul copiilor. Aceasta este o ocupaţie foarte atrăgătoare şi interesantă. Trebuie numai de ştiut cum se înmulţesc plantele de cameră.
Prin seminţe plantele de cameră se înmulţesc foarte rar. Metoda principală de înmulţire a plantelor de cameră este cea vegetativă, adică prin părţi de plantă. Multe plante de cameră au anumite adaptări pentru a se înmulţi, vegetativ. Aşa, de exemplu, zefirantesul, amarilisul, hemantusul formează bulbile — copileţi, aspidistra, sanseviera - copileţi pe rizom, primula, violetele - de - Africa - copileţi, clorofitul, saxifraga - plantule pe stoloni. Dacă plantele de cameră sunt lipsite de aşa adaptări apoi ele se înmulţesc prin butaşi. Butaşul reprezintă o porţiune de tulpină sau o frunză care, în condiţii favorabile de viaţă, formează o plantă nouă. Cel mai potrivit anotimp pentru butăşire este primăvara (martie - aprilie) şi vara (iunie). Butaşii sădiţi în această perioadă reuşesc să formeze un sistem radicular bine dezvoltat, dau câţiva lăstari în timpul verii şi iernează cu mult mai bine decât butaşii, care au fost sădiţi prin înrădăcinare mai târziu. Plantele butăşite primăvara devreme, vara înfloresc - muşcata, begonia, fuxia, abutilon etc.
Ca butaşii să se înrădăcineze mai bine se poate construi o seră mică dintr-un acvariu vechi: la fund se pune un strat de nisip de râu bine spălat, iar deasupra se pune o bucată de sticlă pe care se instalează o lampă electrică cu lumină de zi, la care fotosinteza are loc mai intensiv. În astfel de sere se pun ghivecele cu butaşi sau se pun butaşi direct în stratul de nisip umed din seră. Lungimea butaşului trebuie să fie de 4 - 5 sau 6 - 8 cm, cu 2 - 3 internoduri şi 3 - 4 frunze. Pentru butăşire se iau lăstarii tineri sau lăstarii care abia - abia s-au lemnificat. Dacă frunzele sunt mari, ele se taie în jumătate ca să nu evapore multă apă. Se înrădăcinează butaşii luaţi în orice zonă a lăstarului, dar totuşi, mai bine cei luaţi de la mijlocul şi de la vârful lăstarului.
Tăietura de jos se face pieziş cu un briceag bine ascuţit ca să nu distrugem ţesuturile lăstarului, chiar sub frunză sau sub mugure, pe când cea de sus - la 1 - 1,5 cm de la mugure. Butaşii plantelor conţin latex după tăiere şi se ţin în apă călduţă (20 - 30°C) sau se şterg cu o cârpă curată până la încetarea eliminării latexului şi numai după aceasta se pun la înrădăcinare în nisip curat şi umed sau în sticle cu apă, pe care le aşezăm pe ferestrele bine luminate.
Tăieturile butaşilor luaţi de la plantele suculente se presoară cu cărbune de lemn pisat şi se ţin la aer 1 - 2 zile pentru ca să se ofilească. Această operaţie înlesneşte înrădăcinarea ulterioară a butaşilor. Monstera şi dracena se înmulţesc prin segmente de tulpină cu lungimea de 5 cm cu un mugure dormind, aceste segmente se pun la înrădăcinare în pământ afânat sau în nisip umed.
Begonia - regală şi sansevieră se înmulţeşte prin butaşi din frunze. în acest scop pe partea inferioară a frunzei de begonie se fac crestături ale nervurilor mari, în apropiere de locul unde se ramifică ele, apoi frunza întreagă se aşează compact cu substratul umed de nisip, prinzând frunza cu clame sau spini de salcâm. La sansevieră se taie porţiuni de frunze cu lungimea de 5 – 7 cm, care se plantează în nisip umed.
Pentru înrădăcinarea butaşilor se foloseşte nisip de râu bine spălat. După spălarea de câteva ori nisipul se pune într-o lădiţă sau ghiveci cu drenaj bun la fund, în caz contrar are loc lâncezirea apei care duce la putrezirea butaşilor.
Butaşii se introduc în nisip în adânciturile făcute cu creionul sau cu un ţăruş pentru a nu vătăma suprafaţa de tăiere.
Adâncimea de îngropare a butaşilor, care asigură o aerisire optimă a zonei tăiate, este de circa 1 cm. Temperatura de înrădăcinare a butaşilor e de 25 - 30°C, iar umiditatea aerului – 80 - 90%. Locul unde se află butaşii trebuie să fie luminos, dar neînsorit. Zilnic se face aerisirea de 2 - 3 ori şi stropirea butaşilor cu apă caldă (20 - 25%) cu un pulverizator. Rădăcinile la butaşi se formează peste 3 - 4 săptămâni. După înrădăcinare ei nu se mai acoperă, se lasă să se adapteze mai bine la aerul din încăpere.
Peste câteva zile după înrădăcinare planta se scoate cu atenţie şi se mută în alt vas, se udă şi se stropeşte periodic, iar peste 2 - 3 săptămâni se începe îngrăşarea ei suplimentară, aplicând totodată şi măsuri de îngrijire, asemănătoare cu acelea, care se aplică la plantele mature.
Multe plante de cameră se înmulţesc prin divizarea tufei - asparagus, aspidistra, filocactus, ciperus, primula etc. Primăvara tufa se împarte în câteva părţi cu ajutorul unui cuţit ascuţit, având grijă ca fiecare din părţile tăiate să aibă rădăcini şi muguri de creştere.
Locurile tăiate se presoară cu cărbune de lemn pisat, apoi fiecare parte de tufă se plantează în ghivece aparte. Clivia, cala şi alte plante de cameră se înmulţesc prin drajoni, care se desprind cu grijă de pe rădăcină şi se plantează primăvara în vase de mărime corespunzătoare.
Amarilisul, zambila, crinul de cameră etc, se înmulţesc prin bulbi. Alături de bulbul vechi se formează bulbile noi. Acestea se despart primăvara de planta mamă şi se transplantează în alte vase.
Nu toate procedeele de butăşire descrise mai sus pot fi înţelese de copiii de la grădiniţe. Deaceea, se permit unele abateri de la regulile generale şi anume, pentru butăşire copiilor li se dă nu orice parte a plantei, dar numai lăstarii de la care se iau părţile de la vârf, ca butaşul să fie asemănător cu o plantă mică întreagă. Butaşii nu se taie, nemijlocit, înainte de a se începe ocupaţia, ci în ajun şi până la ocupaţie se ţin în pungi de celofan. Tăietura se face nu sub frunză, sau sub mugure, dar la 1 - 1,5 cm mai jos. Astfel copiilor le vine mai uşor să înfigă butaşul în nisip, orientându-se după prima frunză. Ca aceste abateri să nu le încurce copiilor să crească plante noi, lor li se dau butaşi de la astfel de plante, care foarte uşor se înrădăcinează - tradescanţia, setcrezia, pelargonia, balzamin, coleus, fuxia etc. Butaşii de la plantele care se înrădăcinează mai greu - peperomia, begonia - regală - vor fi pregătiţi de către educator.
Îngrijind de plantele de cameră, trebuie să ţinem cont de particularităţile individuale a fiecăreea din ele şi numai atunci pe ferestrele grădiniţei de copii plantele vor fi mereu într-o bună stare.
Animalele din ungheraşul naturii
Un alt component viu din ungheraşul naturii, nu mai puţin important decât plantele verzi, îl formează animalele. În ungheraşul naturii pot fi ţinute numai acele animale, care suportă bine şi fără pagube deosebite aflarea lor în captivitate, se adaptează uşor şi prezintă interes pentru observări, sunt inofensive şi nepretenţioase faţă de condiţiile de întreţinere şi îngrijire, care trebuie să fie simple, accesibile pentru copii. În ungheraşul naturii trebuie de ţinut cele mai tipice exemplare pentru clasa dată. Numărul de animale din ungheraşul naturii nu trebuie să fie prea mare, mai cu seamă, dacă ele creează dificultăţi procedeelor de întreţinere. Repartizarea animalelor în colţul naturii se efectuează conform cerinţelor şi particularităţilor lor biologice. Completarea ungheraşului naturii cu animale noi se efectuează treptat, pe măsura deprinderii copiilor cu ele. Pentru întreţinerea provizorie în ungheraşul naturii se recomandă următoarele specii de animale: pentru grupa mică - broasca obişnuită şi căluţul; pentru grupa medie - broasca obişnuită, şopârla, calul popii, vaca - domnului, gândacul ghebos etc.; pentru grupa mare - broasca obişnuită, broasca verde, şopârla, broasca - ţestoasă, melcul de apă, gândacul - de - mai, căluţul, albiliţa - verzei, lămâiţa etc.; pentru grupa pregătitoare - broasca obişnuită, broasca verde, tritonul, şopârla, broasca - ţestoasă, rădaşca, gândacul - florilor, fluturele - urzicar, larve de calul - popii, trihoptere etc.
Cel mai bine e ca în ungheraşul naturii să fie ţinute animale care se întâlnesc în ţinutul natal, pe care copiii le pot vedea şi în condiţiile naturale. Ele au o legătură mai bine pronunţată şi vădită între aspectul exterior, comportare şi mediul ambiant. Nu se recomandă ca să ţinem un număr mare de animale în ungheraşul naturii. Unele din ele le aducem numai pentru a le demonstra, ulterior redându-le libertatea. Altele le lăsăm copiilor să efectueze asupra lor observări şi să îngrijească de ele. Dintre acestea putem numi păsările granivore, veveriţa, cobaiul, hârciogul etc.
În fiecare ungheraş al naturii trebuie să fie numaidecât acvariu cu peştişori decorativi.
Se permite de avut în ungheraşul naturii şi unele animale de talie mică, pe care copiii le-au găsit în pădure, pajişte, stepă sau iaz şi de care ei vor avea grija să le hrănească, să le cureţe coliviile, să le schimbe apa etc. Afară de aceasta, copiii trebuie să le creeze astfel de condiţii, care să corespundă cu cele naturale, adică cu condiţiile locurilor unde au fost găsite ele. În caz contrar, aceste animale vor pieri. Animalelor care hibernează li se dă drumul la libertate sau sunt transferate în încăperi reci, unde li se creează condiţiile necesare pentru iernare (cuiburi, vizuinii calde etc.).
Pentru ungheraşul naturii al grădiniţei de copii pe grupe de vârstă diferită în conformitate cu cerinţele Curriculum-ului se recomandă să fie completat cu următoarele animale: La selectarea animalelor pentru întreţinerea lor în ungheraşul naturii din grupa mică este necesar să luăm în consideraţie, în primul rând, particularităţile percepţiei copiilor de această vârstă a trăsăturilor şi însuşirilor expresive a obiectelor. Deci, animalele ungheraşului naturii trebuie să se caracterizeze printr-o formă tipică, să aibă un colorit viu, atrăgător, să nu fie pretenţioase faţă de condiţiile de existenţă etc. În ungheraşul naturii din grupa mică se recomandă să fie întreţinute următoarele animale:
1 - 2 peşti mari de specii diferite (peştişorul - de - aur, carasul - argintiu şi cel de - aur);
o păsărică în colivie, cu un penaj viu colorat şi cu o structură simplă (cel mai potrivit este canarul);
un iepure - de - casă, care se întreţine în cuşcă pe terenul grădiniţei de copii (se aduce în grupă numai în timpul efectuării observărilor).
Copiii trebuie să cunoască denumirea tuturor animalelor, care trăiesc în ungheraşul naturii, să deosebească şi să denumească părţile principale ale corpului (mărimea, culoarea, forma de talie, de bază şi părţile lor componente), să le cunoască după particularităţile caracteristice ale aspectului exterior, să determine trăsăturile caracteristice ale mişcării, ce mănâncă ele şi ce sunete emit.
În procesul familiarizării copiilor cu animalele ungheraşului naturii, educatorul continuă să educe la copii dragostea faţă de animale, să aibă faţă de ele o atitudine grijulie etc.
Educatorul formează la micuţi şi primele deprinderi simple de muncă: să hrănească peştişorii, păsările, animalele; să pregătească hrana verde pentru păsări etc. (toate acţiunile se execută numai sub conducerea şi cu participarea educatorului).
În ungheraşul naturii din grupa mijlocie se recomandă să se întreţină următoarele animale: 1 - 2 specii de peştişori mari sau mijlocii (carasul – de - iaz, cometele etc.) o păsărică în colivie (de orice formă), un cobai, un hârciog, o broscuţă (temporar) etc.
Realizarea de către educator a sarcinilor expuse în programă au drept scop de a familiariza copiii, care merg pe al cincilea an de viaţă cu structura şi comportamentul vieţuitoarelor din ungheraşul naturii (cum mănâncă, se deplasează, se odihnesc etc.), a învăţa copiii să aplice procedee mai complicate în procesul comparării, să constate mai amănunţit deosebirile şi asemănările dintre animale (după varietatea formei, dimensiunilor, culorii, caracterului suprafeţei etc.) şi să grupeze animalele pe baza acestor proprietăţi, să stabilească primele legături dintre modul de deplasare şi particularităţile structurii membrelor lui, formarea primelor reprezentări despre viaţa animalelor în condiţii concrete. Să arate prin ce se deosebesc animalele tinere de cele mature (la exterior şi în comportament).
Copiii zilnic iau parte la îngrijirea animalelor din ungheraşul naturii: spală hrănitoarele, suporturile, toarnă apă în adăpătoare, le hrănesc, cultivă ovăz îndrumaţi de educator, şi rădăcinoase, pentru hrănirea suplimentară a animalelor etc. În procesul observării şi îngrijirii animalelor se educă la copii dragostea şi atitudinea grijulie faţă de animale, dorinţa de a îngriji de ele, de a efectua observări asupra lor etc.
În grupa mare sarcina principală o constituie formarea la copii a cunoştinţelor elementare privind particularităţile adaptării animalelor la condiţiile de trai. Pentru rezolvarea sarcinii date, ungheraşul naturii din grupa mare trebuie să fie completat cu următoarele animale: a) diferite specii de peştişori aurii (obişnuit, voalat, telescop, gupi, ţiparul - care serveşte drept barometru, devenind foarte activ la schimbarea timpului) şi caras; b) animale terestre cu particularităţi adaptive pronunţate (broasca ţestoasă, hârciogul, şopârla, veveriţa, ariciul, cobaiul etc.); c) 1 - 2 specii de păsări (canarul, papagalul ondulat etc.) care depun ouă şi îşi îngrijesc puii în captivitate; d) unele specii de insecte (insecte acvatice, buburuze, cărăbuşi, fluturi etc.).
În rezultatul familiarizării copiilor cu animalele ungheraşului naturii ei vor învăţa să evidenţieze la animale particularităţile de formă, dimensiuni, coloritul anumitor părţi ale corpului, funcţiile lor, particularităţile deplasării, alimentării, odihnei, construirii cuibului etc; să determine asemănările dintre aspectul exterior şi comportarea animalelor; se va forma la ei priceperea de a le compara, de a le generaliza şi clasifica pe baza diferitor trăsături; să cunoască dependenţa modului de deplasare a animalelor de structura membrelor; îşi vor forma reprezentări despre folosul animalelor, despre condiţiile necesare pentru creşterea lor în captivitate.
Copiii, dirijaţi de educator, îngrijesc zilnic de animalele din ungheraşul naturii: spală hrănitoarele, pregătesc hrana, schimbă apa, hrănesc animalele, schimbă aşternutul animalelor etc.
Grupa pregătitoare pentru şcoală Principala sarcină care stă în faţa educatorului în grupa pregătitoare în procesul familiarizării cu natura, constă în formarea cunoştinţelor elementare ce ţin de relaţiile esenţiale dintre organism şi mediu, dependenţa dezvoltării organismelor de condiţiile mediului ambiant, schimbările legice ce survin în viaţa lor în diferite anotimpuri, adaptării la condiţiile mediului înconjurător etc. Din aceste considerente, ungheraşul naturii din grupa pregătitoare se completează cu următoarele animale: a) peştişori variaţi de acvariu - de labirint, termofili vivipari care depun icre cât şi din bazinul de apă local (carasul, obletele) care necesită condiţii speciale de întreţinere; b) diverse animale terestre (broasca - de - baltă, broasca - ţestoasă - de - stepă, şopârla - cenuşie, ariciul, broasca - de - iaz, cobaiul, hârciogul etc.); c) 2 - 3 specii de păsări, care clocesc puii în captivitate; d) diverse specii de insecte, care se deosebesc după aspectul exterior, după modul de deplasare, de hrană, de adaptare la mediul ambiant etc. (gândaci, fluturi etc.).
În grupa pregătitoare pentru şcoală continuăm să aprofundăm reprezentările copiilor despre structura externă şi comportarea animalelor (dimensiunile, particularităţile membrelor, deplasarea, hrana şi modul de nutriţie etc.). Viitorul elev capătă perceperi de a sistematiza şi generaliza cunoştinţele căpătate despre animale, să determine trăsăturile esenţiale ale animalelor, care fac parte din diferite grupe; de a generaliza reprezentările despre diversitatea animalelor, despre necesităţile ocrotirii lor etc. Aprofundăm cunoştinţele copiilor pentru înţelegerea relaţiilor dintre schimbările sezoniere ale vieţii animalelor şi schimbările naturii (durata zilei, temperatura etc.), despre provenirea unor animale, înmulţirea lor, despre creşterea urmaşilor, folosul adus de animale.
In grupa aceasta copiii participă de sine stătător la îngrijirea animalelor din ungheraşul naturii, iau parte activă la pregătirea acvariului, terariului etc.
Scurtă descriere a animalelor din ungheraşul naturii Peştii de acvariu in acvarii se cresc diferite specii de peşti atât după formă, culoare, cât şi după origine. Forma corpului poate fi comprimată, de fus, de şarpe, de căluţ, de semilună etc. Una din particularităţile de bază a tuturor peştilor este forma aerodinamică, care contribuie la mişcarea rapidă în mediul acvatic. Pentru mişcare peştii folosesc aripioara înotătoare codală, pentru îndreptarea corpului în apă şi efectuarea diferitor cotituri ei folosesc aripioarele înotătoare - perechi pectorale şi abdominale, iar pentru menţinerea echilibrului aripioarele înotătoare - ne - perechi spinală şi anală. Acoperişul solzos şi mucilaginos al corpului de asemenea contribuie la mişcarea rapidă.
Pigmenţii care se conţin în piele oferă peştilor diferite culori, intensitatea cărora depinde de starea fiziologică, sex, mediu, iluminarea şi temperatura apei etc. Masculii întotdeauna au un colorit mai expresiv decât femelele mai ales în perioada conjugală. La multe specii de peşti intensitatea gamei de culori se măreşte odată cu creşterea temperaturii apei pe un sol întunecat şi la o iluminare slabă. În stare excitată, de exemplu, când se bat, cocoşeii şi alţi peşti capătă o culoare mai aprinsă.
Aspectul pestriţ îi face neobservaţi, le ajută să se ascundă de duşmani şi să-şi prindă prada care trece pe lângă ei. Aflându-se în cârduri, gama de culori le ajută multor peşti să-şi găsească repede reprezentanţii speciei lor.
De regulă, spinarea peştilor de acvariu este întrucâtva mai întunecată, iar abdomenul mai deschis. Datorită acestui fapt peştii sunt mai puţin observaţi. Deosebim, de asemenea, culoarea de zi şi de noapte.
De exemplu, nanostomusul cu trei dungi ziua are pe corp panglici longitudinale, iar noaptea se văd bine nişte linii late întunecate dispuse transversal.
Pentru acvarii trebuie alese astfel de specii de peşti care nu sunt pretenţioşi la condiţiile mediului şi care se înmulţesc uşor. Aşa sunt reprezentanţii din familia Pecelide - gupi (peştele - cu - spadă), pecilia, molinezia.
În multe grădiniţe se întîlnesc şi reprezentanţi care pentru creşterea, dezvoltarea şi înmulţirea lor necesită condiţii de întreţinere mai complicate (de exemplu: Barbusul - de foc, Barbusul - de - Sumatra, peştele - cu - coada - de - voal, cardinal etc.).
Organizarea şi folosirea acvariilor în ungheraşul naturii
În ungheraşul naturii al grădiniţelor de copii pot fi folosite diferite acvarii atât după dimensiuni, capacităţi, aspect exterior, cât şi după oformarea lor interioară. Cel mai răspândit şi mai cunoscut tip de acvariu este carcasa metalică, pe care sunt fixate sticlele pereţilor. Mai moderne sunt acvariile confecţionate din sticlă organică (plexiglas), însă ele sunt mici după volum. În vânzare se întâlnesc foarte des acvarii sferice de sticlă. Astfel de acvarii nu se recomandă să fie folosite în ungheraşul naturii al grădiniţelor de copii. În primul rând, în ele se denaturează aspectul real al peştişorilor, al plantelor şi în general al conţinutului interior, iar în al doilea rând, sunt incomode în procesul de lucru, deoarece sunt nestabile şi necesită suporturi speciale.
Acvariile pot fi instalate pe mese, poliţe, suporturi de metal sau de lemn special pregătite, noptiere etc. Pe pervazurile ferestrelor se interzice instalarea acvariilor, deoarece vara ele se supraîncălzesc şi se înmlăştinesc, iarna, însă, se răcesc repede şi dacă sub pervaz se află un calorifer apoi apare diferenţa de temperaturi, care duce ta deformarea şi plesnirea sticlelor.
Înainte de a instala acvariul pe locul prevăzut, el trebuie bine spălat cu apă caldă şi cu diferiţi detergenţi. Se clăteşte cu apă calda şi se dezinfectează atât partea interioară, cât şi cea exterioară cu o soluţie slabă (abia roză) de permanganat de caliu. Peste 30 - 45 minute după dezinfecţie pereţii acvariului se şterg bine cu o cârpă curată sau cu hârtie moale în aşa fel ca să nu rămână scame de aţă etc.
După aceasta acvariul se instalează pe locul destinat şi se umple cu apă obişnuită a cărei temperatură este egală cu temperatura camerei. 
Timp de 2 - 3 zile se urmăreşte trăinicia lui, dacă nu cumva curge. Dacă ne - am convins că totul e normal, atunci vărsăm apa din el şi aşezăm la fund gruntul care a fost din timp pregătit.
Cel mai potrivit pământ se pregăteşte din nisip măşcat de râu de culoare cenuşie (dimensiunile firelor de nisip să fie aproximativ ca seminţele ridichei de lună) şi din prundiş mărunt de râu (dimensiunile bucăţelelor de prundiş să fie aproximativ ca bobul de mazăre) în raportul 2:1.
Grosimea stratului de pământ într-un acvariu cu capacitatea de 60 - 80 1 trebuie să fie de 5 - 6 cm.
După ce a fost pus pământul în acvariu se toarnă apa.
Pentru orice acvariu se potriveşte apa dintr-un bazin curgător sau stătător, bineînţeles, în care mişună viaţă şi care nu este otrăvit cu apele reziduale de scurgere sau cu resturi industriale şi agricole. Poate fi folosită şi apa de izvoare sau de robinet. Numai că înainte de a o turna în acvariu, ea trebuie prelucrată şi dezintoxicată. Apa luată din izvoarele naturale curate trebuie să fie pasterizată, adică încălzită până la 85 – 90C cu expoziţia de 30 - 40 min la un foc lent sau la altă sursă de căldură. După aceasta apa se răceşte până la temperatura camerei şi se toarnă în acvariu, se nivelează pământul, dar plantele încă nu se sădesc, peştişorii încă nu se introduc. Se ţine aşa 6 - 7 zile, ca apa sa se limpezească. În timpul acesta acvariul trebuie să fie acoperit cu o sticlă de geam sau cu o bucată de material dens ca să nu nimerească praful sau alte particule solide din aer.
Apa potabilă (de robinet, de izvor) nu-i necesar de a o pasteriza, dar fiind turnată în acvariu trebuie şi ea să fie ţinută aproximativ acelaşi termen ca şi cea pasterizată.
Peste 6 - 7 zile, după limpezirea apei, acvariul trebuie înverzit, sădind plantele alese în pământ sau în ghivece speciale. După sădirea plantelor se face o pauză de 2 - 3 zile. Ea este necesară pentru ca plantele să se înrădăcineze, să capete turgorul cuvenit şi să elimine oxigen în apă. În timpul acestei pauze frunzele şi tulpinile plantelor trebuie să fie controlate foarte minuţios, deoarece anume de ele se prind astfel de paraziţi ca hidra, planariile etc. Deseori plantele sunt acoperite de alge cianoficee şi brune, prezenţa cărora în acvariu este inadmisibilă. Toate părţile vătămate ale plantelor trebuie înlăturate. Constatând că plantele se află într-o stare normală, în acvariu pot fi introduşi peştişori şi alte vietăţi acvatice cum ar fi de exemplu diferite moluşte, care îndeplinesc funcţia de sanitari.
În fiecare lună, aproximativ 15 - 20% din volumul total al apei din acvariu se reînnoieşte.
Ca să ne fie mai comodă deservirea acvariului şi ca să putem efectua mai bine observările necesare asupra vieţuitoarelor din el, trebuie să instalăm din partea de sus a lui un aparat electric de iluminare.
Organizând acvarii în ungheraşele naturii, trebuie să ştim, că orice plantă de acvariu sădită în solul lui are nevoie de o suprafaţă de existenţă egală cu 12x12 cm2 sau 15x15 cm2.
Ca în acvariu sa nu se formeze un desiş asemănător “junglei” plantele trebuie să fie rărite la timp, cele de prisos să fie înlăturate.
Volumul de apă la o pereche de peştişori este diferit la diferite specii. De exemplu, pentru o pereche de peştişori de aur acest volum este egal cu 10 1, având în vedere că lungimea lor e de 6 - 7 cm. De aici reiese că într-un acvariu cu capacitatea de 50 - 60 1 pot fi ţinute 4 - 5 perechi de astfel, de peştişori, cu condiţia că apa va fi saturată cu oxigen.
Pentru peştişorii cu dimensiunile mai mari volumul se măreşte şi invers. De exemplu, dacă peştişorii au lungimea de 10 cm (pescarul) atunci volumul de apă pentru o pereche este egal cu 10 - 12 1, iar dacă lungimea este de 4 - 5 cm (gurami) atunci volumul este de 8 - 10 l.
Majoritatea peştişorilor de acvariu se hrănesc cu organisme vii. Cea mai importantă şi responsabilă etapă în nutriţia peştişorilor de acvariu este hrănirea alevinelor. Primele 3 - 4 zile după apariţia lor din icre ei nu mănâncă nimic, prelungind existenţa pe contul substanţelor nutritive din săculeţul gălbenuşului lor. În continuare ei se hrănesc cu aşa numita «pulbere vie», care reprezintă un amestec de infuzorii, larvele de dafnie, de ciclop, colovratici, părticelele micuţe de alge inferioare şi alte substanţe organice. O astfel de «pulbere» se prinde în bazinele acvatice cu ajutorul unui minciog, pregătit din material dens sau se înmulţeşte în ungheraşul naturii în borcane de sticlă. Cel mai simplu se înmulţeşte infuzoria - pantofior. În acest scop ea se prinde în bazinele naturale cu apă relativ curată şi cu multă vegetaţie, unde ea se întâlneşte în cantităţi mari. Se ia apa din astfel de bazine şi se pune în borcane obişnuite de 2 – 3l, umplându-le. La fundul borcanelor trebuie să fie pus material vegetal în descompunere, luat de pe fundul bazinului. La acest material se adaugă frunze, tulpini, plante verzi subacvatice şi borcanele se pun în locuri bine iluminate, unde temperatura aerului este de 24 - 25°C. Peste 3 - 4 zile băncile se agită uşor şi se privesc atent în zare. În rezultatul acestei acţiuni suspensia de infuzorii se vede destul de bine chiar cu ochiul neînarmat. Şi mai bine se vede dacă folosim o lupă, care măreşte de 2 - 4 ori. De asemenea putem privi infuzoria - pantofior la microscop. Corpul ei este oval şi are lungimea medie de 0,2 mm.
Infuzoria - pantofior poate fi înmulţită cu succes şi în extractul din fân, din cojile de zămos, bostan, banane etc. Într-un astfel de extract, ţinut 3 - 4 zile, se introduce cultura infuzoriei - pantofior, adică o anumită cantitate de apă cu infuzorii, luată din bazinele acvatice unde trăiesc ele. Nimerind într-un astfel de substrat nutritiv artificial ele încep repede să crească şi să se înmulţească. Este necesar să urmărim cu stricteţe ca în borcanele în care se creşte infuzoria să nu nimerească diferite specii de insecte acvatice sau crustacee care se hrănesc cu infuzorii şi care repede 1-ar putea nimici. Constatând prezenţa diferitor insecte, viermi, răcuşori etc. trebuie să-i înlăturăm urgent.
Alevinele care au o vârstă de 6 - 8 zile pot fi hrănite cu animale acvatice mici ca ciclopi, nematode etc. Peştişorii tineri şi maturi se hrănesc cu dafnii, ciclopi, larve de ţânţari de diferite specii, viermişori inelaţi, mărunţi etc.
În cazuri extremale poate fi folosită carnea de vita tocată şi cea de peşte nesărat. Se foloseşte pe larg şi hrana uscată - dafnia, gamarus, larvele de ţânţari şi hrana granulată compusă din animale şi plante.
Regulile de hrănire: nu se permite de a ţine peştişorii un timp îndelungat flămânzi. În nutriţia lor trebuie să fie stabilit un regim strict: 1 - 2 ori în 24 de ore. Hrana se dă numai ziua, Raţia se determină în dependenţă de anotimp.
Raţia trebuie să fie strict determinată. Nu se permite nutriţia peştişorilor în scopurile “distractive”. Hrănirea excesivă provoacă îmbolnăvirea peştişorilor.
Surplusul de hrană se lasă la fund, se descompune şi strică apa. Pentru peştişorii care au dimensiuni medii şi mari se organizează ziua de descărcare, o dată în 8 - 10 zile, adică în această zi lor nu li se dă hrană. De asemenea trebuie să se ştie că peştişorilor mici nu li se dă hrana măşcată, deoarece ei n-o pot înghiţi, iar celor mari nu li se dă hrană măruntă, deoarece ei nu se satură.
Pofta este cel mai bun indicator al sănătăţii peştişorilor. Trebuie să urmărim strict cum mănâncă peştişorii. Dacă unii peştişori refuză să mănânce aceasta înseamnă că la ei nu e totul normal cu sănătatea şi se explică faptul prin cauze patologice.
Cei mai răspândiţi reprezentanţi ai amfibiilor şi reptilelor în grădiniţele de copii, care pot trăi în captivitate, sunt broaştele, broaştele ţestoase, şopârlele etc. Viaţa acestor animale neatrăgătoare de la prima vedere, prezintă un interes deosebit chiar şi celor mai mici copii. Reprezentanţii amfibiilor şi reptilelor pe baza cărora preşcolarii efectuează observări, servesc în calitate de obiecte excelente pentru excitarea la copii a curiozităţii şi pentru familiarizarea lor cu procesele care au loc în natura vie.
Broaştele - trăiesc în locuinţe umede: în mlaştini, bălţi, păduri umede, în lunci, în bazinele cu apă dulce sau pe malurile lor. Comportarea broaştelor este determinată în majoritatea cazurilor de umiditatea mediului. Broaştele au pielea goală. Pielea broaştei este umedă în permanenţă datorită secreţiilor mucoasei glandelor pielii. Apa din mediul înconjurător nimereşte în organismul broaştei numai prin piele. Broasca nu bea apă niciodată.
Broaştele se hrănesc cu insecte, păianjeni, viermi - melci, icre, peştişori etc. Ele îşi aşteaptă prada, stând nemişcate într-un loc retras.
Rolul principal la vânătoare îl joacă vederea. Observând o insectă sau alt animal mărunt, broasca îi aruncă în afară limba lată şi cleioasă, de care se prinde insecta. Broaştele mănâncă numai hrană vie.
Broaştele sunt active numai în perioada caldă a anului. Odată cu primele raze ale primăverii broaştele se trezesc din hibernare şi încep să se înmulţească. Femelele depun în apă icre, care se ridică formând grămezi la suprafaţa apei. Peste o săptămână - două iese larva broaştei - mormolocul. Cu cât e mai cald, cu atât mai repede se dezvoltă mormolocul. Mai întâi îi apar membrele posterioare, apoi cele anterioare. Coada se scurtează treptat şi el se transtormă într-o broscuţă, care iese pe mal. Din momentul depunerii icrelor până la transformarea definitivă a mormolocului în broască trec, de obicei, două - trei luni. Broaştele încep să se înmulţească, de obicei, în al treilea an de viaţă.
Pentru a efectua observări asupra dezvoltării broaştei, mai întâi de toate este necesar să găsim icre de broască şi să le punem într-un vas mic cu apă. De la început icrele se umflă, apoi, peste un timp scurt (1 - 2 săptămâni), apar mormolocii pe care îi permutăm într-un acvariu ca să putem observa transformarea mormolocului în broscuţă. Hrănim mormolocii cu plante acvatice, cu salată mărunţită, cu dafnii, bucăţele de carne etc. Broscuţele tinere le permutăm în terariu.
Dintre broaşte care nu necesită cerinţe mari pentru întreţinerea lor în ungheraşul naturii, este broasca – de - iarbă şi broasca râioasă.
Ele suportă bine viaţa din terariu şi se deprind repede (mai ales broasca râioasă) să primească hrana din mâinele omului. Broasca – de - iarbă şi broasca râioasă trebuie hrănită cu insecte, râme, limacşi vii. Iarna broaştele se ţin într-o încăpere răcoroasă, cu temperatura de 4 - 6°C.
Broaştele - ţestoase - Cea mai importantă trăsătură specifică a broaştelor - ţestoase este prezenţa unei cuirase osoase, în interiorul căreia se adăposteşte corpul, în care poate să-şi retragă, într-o măsură oarecare, gâtul, capul, picioarele şi coada. Cuirasa este cel mai eficient mijloc de apărare pasivă de duşmani. La suprafaţă, cuirasa este acoperită la majoritatea speciilor cu structuri cărnoase. Broaştele - ţestoase sunt răspândite, în principiu, în regiunile calde. În regiunile temperate sunt puţine broaşte - ţestoase.
Dintre broaşte - ţestoase cu adevărat terestre, care suportă bine captivitatea, este broasca – ţestoasă – de - stepă. Ea populează deşerturile de nisip şi stepele argiloase. Lungimea cuirasei la femelă este de până la 25 cm, la masculi - cu mult mai mică. Primăvara broaştele - ţestoase apar după hibernare prin martie - aprilie. Femelele depun 2 - 5 ouă, în aprilie - mai, aranjându-le în gropi, pe care le sapă în nisip apoi le astupă. Paralel cu specia dată, în captivitate se întâlneşte şi broasca – ţestoasă – de - baltă. Ea se înmulţeşte în apropierea bazinelor de apă stătătoare sau cu un curs lin. Hrana o constituie nevertebratele terestre. Depune ouăle pe mal în nisip. Broasca – ţestoasă – de - baltă este inclusă în Cartea Roşie a Moldovei.
Broaştele - ţestoase depun ouă de 3 - 4 ori pe an. Ouăle au o membrană tare, calcaroasă. Timpul în care se vor dezvolta viitoarele organisme din ouă depinde de temperatura mediului: dacă-i mai cald, ouăle se dezvoltă mai repede şi invers. Broaştele- ţestoase ating maturitatea sexuală la vârsta de 8 - 10 ani, iar longevitatea lor este de 40 – 50 şi mai mulţi ani. Broasca– ţestoasă – de - baltă este inclusă în Cartea Roşie a Republicii Moldova.
Dintre speciile de apă dulce în captivitate pot fi întreţinute broasca – ţestoasă - caspică (cu pete galbene şi întunecate pe spate şi cu dungi albicioase pe membre), broasca – ţestoasă - usuriană, carapacea căreia e acoperită cu tegumente moi etc.
Broaştele-ţestoase se pot întreţine direct în camera grupei, confecţionând pentru ea o ladă mare de lemn, un terariu etc.
Broasca - ţestoasă are nevoie de un spaţiu vital cu o suprafaţă nu mai mică de lm2 şi înălţimea de 35 cm. Ele n-au nevoie de bazin de apă pentru scăldat, dar aproximativ odată în 30 - 40 de zile se recomandă să ştergem broasca - ţestoasă cu o cârpă umedă sau un burete îmbibat în prealabil într-o soluţie slabă de permanganat de caliu, pentru a înlătura murdăriile care s - au format pe suprafaţa cuirasei, la fel şi pentru profilaxia bolilor. Broaştele - ţestoase consumă foarte puţină apă, însă, dacă ele sunt aprovizionate cu hrană mustoasă, se pot lipsi de apă în decursul câtorva luni.
Broaştele - ţestoase în captivitate trebuie hrănite cu frunze de varză, de salată, de păpădie, felioare de morcovi, mere, prăsade, harbuji, zămoşi, cartof crud, precum şi pâine albă muiată în lapte. Aproximativ 1 - 2 ori pe lună la hrana vegetală e de dorit să adăugăm bucăţele de ou fiert şi carne tocată (25 - 30 grame pentru un exemplar de mărime mijlocie). Pentru ca broaştele - ţestoase să se alimenteze normal (practic de 3 - 4 ori pe săptămână), ca ele să fie active şi să nu ţie membrele sale şi capul în cuirasă, temperatura aerului în odaie nu trebuie să fie mai mică de 18 - 20°C. Ele se simt bine la temperatura de 25 - 24°C, care o menţinem cu ajutorul unei surse de lumină artificială.
Şopârlele. Structura exterioară a şopârlelor este foarte variată. Pentru majoritatea, este specific corpul relativ alungit, cu coadă lungă şi mobilă şi cu regiunea cervicală bine pronunţată. La majoritatea, membrele anterioare şi posterioare sunt bine dezvoltate, însă după formă sunt destul de variate. Pentru multe specii este specifică capacitatea de a arunca o porţiune de coadă (autotomie). Peste un timp oarecare coada se restabileşte, dar scheletul ei rămâne neosificat.
Şopârlele au o răspândire foarte largă. Majoritatea speciilor se întâlnesc în tropice, dar unele ajung până la cercul polar, iar în munţi urcă până la înălţimea de 4 mii metri. Unele specii trăiesc sub pământ, iar altele sunt semiarboricale.
Una din cele mai răspândite şi obişnuite specii de şopârlă, care poate trăi în captivitate este şopârla - cenuşie. Este un animal mic, corpul împreună cu coada atinge lungimea de 15 - 20 cm. Ea trăieşte în locurile uscate, încălzite de soare (stepe, păduri etc.). Culoarea brună sau brună - verzuie o face neobservată printre pietre şl în iarbă. Şopârlele trăiesc în perechi, ascunzându-se noaptea în vizuini, sub pietre sau rădăcinile buturugilor. Aici ele se ascund şi toamna pentru iernare. Şopârlele au un auz foarte dezvoltat: cel mai uşor zgomot, produs de insecta ce se mişcă, le atrage atenţia.
Şopârla scoate din când în când din gură o limbă lungă subţire, bifurcată la capăt - organul pipăitului. Corpul şopârlei este acoperit cu o piele uscată cu solzi cornoşi. Învelişul cornos de la capătul degetelor (fiecare picior are cinci degete, care nu sunt unite prin membrană) formează gheare. Cu ghearele şopârla se prinde în timpul căţăratului. Învelişul cornos al cortoiului împiedică creşterea şopârlei. De aceea şopârla năpârleşte de patru - cinci ori pe vară; straturile de celule cornoase ale pielii se desprind şi cad. În mai - iunie femela şopârlei - cenuşii depune de la 5 până la 15 ouă ovale, pe care le îngroapă într-o gropită puţin adâncă sau le lasă în adăpostul, în care-şi petrece noaptea. Ouăle sunt ovale cu lungimea de până la 1,5 cm. Dezvoltarea ouălor decurge în mediu până la 2 luni, fără de participarea femelei cu atât mai mult a masculului. De obicei, şopârlele ieşite din ouă au o lungime de 5 - 6 cm. Se hrănesc şopârlele cu: fluturi, libelule, cărăbuşi, gândaci, viermi, moluşte etc.
Longevitatea şopârlei - cenuşii atinge 15 ani. Şopârlele - cenuşii se adaptează foarte bine la condiţiile de viaţă în captivitate, la oamenii care îngrijesc de ele, se apropie cu plăcere de mâinile tor, iau din ele hrana etc., şi, în condiţii corespunzătoare pentru existenţă, mulţi ani pot trăi în terarii.
O altă specie de şopârle care suportă bine captivitatea este şopârla – vivipară. Are un corp cu o lungime nu mai mare de 72 mm (coada până ,la 85 mm). Masculii sunt puţin mai mici decât femelele. Spre deosebire de şopârla - cenuşie, ele nu depun ouă ci le reţin în organismul matern până la ieşirea puişorilor. Ouăle se dezvoltă în organismul femelei timp de 70 - 90 de zile după fecundarea lor. Puişorii apar la lumina zilei în mijlocul verii într-un număr de 8 - 12. Şopârlele nou - născute au o lungime aproximativ de 40 - 50 mm. Ele cresc şi se dezvoltă foarte repede iar la vârsta de doi ani ating maturitatea sexuală.
În captivitate norma suprafeţei în terariu pentru o şopârlă - vivipară trebuie să nu fie mai mică de 0,2 m2. Activitatea vitală a şopârlei în timpul de iarnă poate fi menţinută cu ajutorul unui bec electric, sub razele căruia temperatura la fundul terariului să nu fie mai mare de 25C.
Sunt numite păsări cântătoare, de regulă, toate păsările mici din ordinul paseriforme, ai căror masculi (iar 1a unele specii şi femelele) pot cânta răsunător. În categoria cântătoarelor sunt încadrate uneori şi astfel de păsări, care nu au un timbru muzical, cum sunt, bunăoară, corvidele sau maiana - ţipătoare din familia sturnide.
Păsări decorative se numesc acele păsări care au penajul de o coloraţie foarte pitorească şi, de regulă, nu au o voce plăcută. În natură se întâlnesc şi păsări care au ambele calităţi. Majoritatea păsărilor decorative sunt răspândite în regiunile tropicale şi cele subtropicale.
În grădiniţele de copii mai cunoscuţi sunt papagalii, păsările - ţesătoare, canarii etc.
Papagalii ondulaţi. Coloraţia naturală a penajului acestor păsări nu prea mari, răspândite în Australia, este verde. Pe acest fon general sunt dispersate multe dungi ondulate de culoare neagră şi galbenă. De aici provine şi denumirea de papagali ondulaţi. Amatorii de papagali au obţinut pe calea selecţiei artificiale papagali verzi cu un desen negru ondulat, albaştri cu un desen negru ondulat, galben cu un desen azuriu ondulat, pestriţi (papagalii verzi şi albaştri cu un desen nedeterminat şi ou diferite pete colorate), arlechinii (papagali cu pieptul galben şi abdomenul verde, cu pieptul alb şi abdomenul de culoare albastră, de culoarea opalului etc). Papagalii ondulaţi au coada lungă de culoare albastră la bază, un cioc puternic, bine dezvoltat ca la răpitori, el le serveşte pentru dobândirea hranei, apărare şi înlocueşte cea de-a treia lăbuţă în timpul căţăratului pe copaci. Aceste păsări ne atrag atenţia noastră prin capacitatea de a imita diferite sunete, precum şi graiul omenesc. Cei mai «vorbitori» se considerau papagalii cacadu, jaco, corela. Însă, în prezent, se cunosc papagalii ondulaţi care pot să pronunţe până la o mie de cuvinte. Este foarte interesant să urmărim cum vorbesc papagalii. Uneori de urât ce le e, încep să vorbească singuri cu sine, chiar pot şi sa introducă cuvinte şi fraze întregi «în locul cuvenit», efectuând observări după viaţa stăpânilor săi. Nu degeaba papagalii se socot cele mai deştepte păsări. Ei, ca şi câinii, pot să se bucure, să fie mâhniţi, şireţi, să se distreze etc.
Papagalii ondulaţi se întreţin, de obicei, în voliere de sârmă, la fel şi în cuşte. Cuştile pentru întreţinerea papagalilor se deosebesc după materialele din care au fost ele confecţionate, după forma şi mărimea lor. Cele mai comode se consideră cuştile confecţionate din sticlă organică, cu vergi din oţel inoxidabil. Ele permit să treacă prin pereţii ei multă lumină, sunt igienice etc. În cuşcă trebuie să fie o hrănitoare şi o adăpătoare, care trebuiesc spălate zilnic.
Papagalii ondulaţi aparţin grupei păsărilor granivore. Hrana principală pentru papagali este alcătuită din diferite amestecuri de seminţe şi plante sălbatice şi de cultură (60 - 70% seminţe de mei, 20 - 25% ovăz, 5 - 10% seminţe de iarba canarului, uneori se adaugă seminţe mici de floarea-soarelui sau de cânepă 2 -5%). E bine ca la diverse amestecuri să se adauge albuş de ou de găină fiert tare şi mărunţit cu câţiva viermi-morari, brânză proaspătă de vaci şi cu tot felu1 de caşe mărunte, fierte în lapte şi puţin sărate, mere, morcov, păpădie etc. Papagalii mănâncă cu plăcere ramurile verzi cu frunze sau cu muguri.
Pentru a se reproduce, masculul şi femela sunt lăsate să se împerecheze doar în timpu1 primăverii şi verii. Pentru înmulţirea lor li se pun primăvara în locuinţele lor căsuţe speciale de cuibărit, cu fundul de 12x12 cm şi înălţimea pereţilor de 20 cm. Papagalii ondulaţi nu-şi fac cuibarul în adevăratul sens al cuvântului. Ei au nevoie de un aşternut format dintr-un strat de rumeguş de lemn cu o grosime de 1 - 1,5 cm, şi nu mai mare, ca ouăle depuse să nu se “cufunde” în rumeguş. Femela depune de la 4 până la 8 ouă (uneori până la 12) de culoare albă cu coajă subţire, greutatea unui ou, în mediu, fiind de 2,5 grame. Primul puişor apare peste 17 - 18 zile de la începutul clocirii, ceilalţi, de obicei, la intervalul de 1 - 2 zile. Apar puii goi, orbi şi neputincioşi. Deschid ochii abia în ziua a zecea după naştere, aproximativ în acest timp încep să apară penele. La vîrsta de trei săptămâni puişorii se acoperă complet cu pene, iar peste o lună sunt capabili să iasă din căsuţă. Abandonând cuibarul, ei timp de o săptămână umblă împrejurul căsuţei de cuibărit, fac încercări de a zbura etc. Puişorii sunt hrăniţi de femelă. Masculul aprovizionează femela cu hrană având grijă ca ea şi puişorii să fie sătui. Hrănirea lor durează până la vârsta de 45 de zile, după care puişorii tineri de papagali sunt în stare să ducă un mod de viaţă de sine stătătoare.
Papagalii ondulaţi ating maturitatea sexuală destul de devreme, la 9 - 10 luni, iar capacitatea de reproducere se stinge la 6 - 7 ani.
De obicei, papagalii tineri nu sunt fricoşi, ei se acomodează destul de bine la mediul ambiant. Dacă vom separa un papagal într-o cuşcă aparte, care e ţinută într-o locuinţă unde nu-s alte păsări, el poate fi foarte uşor îmblânzit şi chiar dresat. Pentru îmblânzirea lui î1 hrănim din mâini, atunci el se deprinde treptat să comunice cu omul. Masculii sunt mai capabili pentru imitarea unor cuvinte, chiar şi a unor fraze întregi, alcătuite din 3 - 4 cuvinte. Îmblânzirea şi dresarea papagalilor necesită răbdare, stăpânire de sine, insistenţă şi numai atunci vom obţine succes.
Longevitatea papagalilor ondulaţi în captivitate este de 20 ani, însă, de obicei, ei pier din cauza diferitelor boli la vârsta de 7 - 10 ani.
Papagalii-cântători - sunt originari din Australia. Ei suportă foarte bine captivitatea şi, în condiţiile corespunzătoare, se înmulţesc bine şi au o longevitate mare. Femela şi masculul, cu ajutorul cântului («tirlit», «tţit» sau «tetititit») parcă conversează unul cu altul. Cântul lor e foarte asemănător cu cântul mierlei.
Masculul are un colorit destul de pestriţ: capul, gâtul, pieptul sunt de culoare verzuie de smarald, spinarea şi penele superioare care acoperă coada - verzi-întunecate, abdomenul - galben, penele mari şi lungi ale aripilor sunt de culoare albastră - întunecată, iar cele codale - roşii. Femela la colorit este puţin mai palidă, predomină culoarea verde - măslinie.
În raţionul zilnic de alimentaţie se folosesc aproximativ aceiaşi componenţi ca şi la papagalii ondulaţi. În raţionul zilnic un papagal cântător are nevoie de circa 30 grame de amestec de grăunţe (2 - 3 linguriţe).
Papagalii cântători sunt foarte curaţi, iubesc să se scalde. Ei au nevoie de cuşti mai mari decât papagalii ondulaţi. Pentru o pereche ea trebuie să aibă mărimea de 100x50x50 cm.
Reproducerea papagalilor cântători este asemănătoare cu a papagalilor ondulaţi.
Papagalii – de - nedespărţit - sunt originari din Africa. La exterior papagalii – de - nedespărţit sunt mai robuşti decât papagalii ondulaţi. Vorbind figurat, ei sunt mai «compacţi», destul de plăcuţi, de talie asemănătoare cu a botgrosului. Au o coloraţie în temei verde, pe cap pete colorate, coadă scurtă şi rotundă. Femelele sunt mai palide ca masculii. Sunt foarte ataşaţi unul de altul.
Condiţiile de întreţinere şi particularităţile de hrană a tuturor speciilor de papagali – de - nedespărţit sunt foarte asemănătoare cu condiţiile de întreţinere şi de hrănire a papagalilor ondulaţi. Pentru înmulţirea lor se folosesc cuşti metalice cu fundul de 50x60 cm2 şi cu înălţimea pereţilor de 50 - 60 cm. Însă e mai bine să fie întreţinuţi în colivii care au o suprafaţă a fundului de 1 m2 şi înălţimea pereţilor de 80 cm. Pentru cuibar se fac căsuţe cu suprafaţa fundului de 12x12 cm2 şi înălţimea pereţilor de 25 cm. Spre deosebire de papagalii ondulaţi, ei îşi fac la fundul căsuţei un aşternut din rămurele subţiri de copac şi tufari, care trebuiesc pregătite pentru ei în cuşcă înainte de înmulţirea lor. În captivitate papagalii – de - nedespărţrt au o longevitate de 15 - 20 ani.
Corela (papagalul - nimfă) - originar din Australia. Este mai voluminos decât papagalul ondulat. Are o coloraţie brun - surie. Pe frunte, gât, moţoc şi pe cap au pete galbene, iar pe obraji - rozacee. Coloritul femelei este puţin mai palid. Condiţiile de întreţinere sunt similare ca şi a papagalilor ondulaţi.
Păsările - ţesătoare - în afară de papagali la grupa păsărilor decorative aparţin şi păsările - ţesătoare. Multe din păsările - ţesătoare au un penaj colorat şi voci plăcute. Aici este vorba de ţesătoarele – cu – ciocul - gros numite în limbajul ştiinţific amadine (amadina – cu - dungi, amadina - japoneză etc.), ţesătoarele – cu – ciocul – subţire sau astrildele (munia, astrildul –dungat, amarantul, pasărea - cardinal) etc. Aceste păsări mici sunt răspândite în Africa, Asia – de – Sud, Guineea Nouă şi Australia. Ele ne surprind prin capacităţile lor de a împleti cuiburi din materiale vegetale, pe care atât de iscusit le confecţionează, încât e foarte greu de crezut faptul, că sunt făcute de păsări. Cuiburile pot avea forma de prăsadă, de sticlă cu gâtul drept sau curbat, sferică etc. De departe, astfel de construcţii sunt foarte asemănătoare cu fructe atârnate pe copaci, de crenguţele cărora ţesătoarele “cos” leagănele sale atât de originale.
Ţesătoarele sunt vizibil mai mici decât vrăbiuţele noastre, capacităţile lor vocale sunt la nivelul de ciripire. Însă aceste păsărele sunt destul de elegante, sprintene, înzestrate de natură cu pene frumoase, mici, de diferite culori, bine ajustate.
În calitate de hrană principală pentru ţesătoarele care trăiesc în captivitate, servesc seminţele de mei, mohor, uneori ele mănâncă şi crupe de ovăz, seminţe de burueni etc. În afară de aceasta, în raţia zilnică trebuie să fie şi mici bucăţele de fructe proaspete (preferă mere dulci şi moi), de morcov fărâmiţat, cu albuş de ou de găină fiert tare şi mărunţit, le plac frunzele de tradescanţie, varză, salată, păpădie etc. Toate aceste păsări consumă în cantităţi mici, fiindcă masa ţesătoarelor nu depăşeşte 10 - 15 grame.
Ţesătoarele se înmulţesc foarte uşor. Pentru aceasta, în cuşcă se agaţă o căsuţă cu suprafaţa de 20x12x12 cm, iar pentru construirea cuibului se pun diferite bucăţele de vată, burete de spălat, fân etc.
La construcţia cuibarului, clocitul ouşoarelor şi la hrănirea puişorilor iau parte ambii părinţi. Femela depune 3 - 7 ouă, peste 13 - 15 zile apar puişorii. Toate speciile de ţesătoare e mai bine să fie întreţinute în perechi în cuşti diferite, însă ele pot trăi în bună înţelegere şi în stoluri mici. La instalarea cuştilor pentru ţesătoare este necesar să evităm curenţii de aer, fiindcă ele sunt predispuse la răceală, iar tratamentul este destul de dificil.
Canarul - este o pasăre cântătoare din familia fringilidelor, originară din insulele Canare, Azore, Madeira. Este răspândită în Africa de Nord - West, Europa, Asia Mică etc. Canarul are un corp mic de 11 - 14 cm în lungime şi 11 - 14 grame greutate. Penaj, de regulă, galben. Cuibăreşte în păduri, livezi-tufişuri. Cuiburile şi le fac în copaci, la o înălţime nu mai mică de doi metri de la pământ. Femela depune de două - trei ori pe an câte 3 - 6 ouă verzui - albăstrui cu picăţele întunecate şi le cloceşte 13 zile. Masculul în timpul acesta îi cântă femelei serenade de la răsăritul până la asfinţitul soarelui. După ce au ieşit puii, timp de două săptămâni, atât tata cât şi mama, au grijă de puişori, îi hrăneşte, femela le zideşte un cuib nou etc.
Canarul este una din cele mai răspândite păsări de colivie. Are glas frumos. Canarul domestic obişnuit cântă aproape ca cel sălbatic. Canarii au înclinarea de a imita cântecul altor păsări, şi de aceea, drept dascăli li se angajau cei mai celebri interpreţi din lumea zburătoarelor: privighetoarea, ciocârlia, câneparul, privighetoarea cu capul negru. Canarii domestici se deosebesc de cei sălbatici nu numai după cântece dar şi după colorit şi configuraţia corpului. Ei pot fi de culoarea paiului, galbene - portocalii, galbene - roşietice, galbene - murdare. În rezultatul selecţionării s - au obţinut canari roşii, cafenii, albi, pestriţi etc. Selecţionarii le - au modificat chiar şi configuraţia şi dimensiunile corpului: unii canari au corpul lung, subţire şi spinarea cocoşată - canarii belgieni; alţii au gât lung - canarii scoţieni; sunt canari uriaşi, numiţi de Mancester şi mărunţei - de Glaster.
Canarii sunt destul de creduli, se supun uşor dresării (instruirii) şi relativ uşor se înmulţesc în colivii. Ei iubesc mult să se scalde, deaceea în fiecare dimineaţă lor li se atârnă în colivie un vas cu apă care poate servi atât în calitate de adăpătoare, cât şi de baie.
De regulă, canarul (masculul) în decursul anului întreg se întreţine aparte de femelă, într-o colivie nu prea mare cu dimensiunile 35x20x25 cm. Canarii se ţin perechi numai în perioada de reproducere.
În calitate de hrană pentru canari se întrebuinţează diferite seminţe de plante sălbatice şi de cultură, hrana din ouă, fructe, legume, verzături etc. Fiece canar zilnic consumă aproximativ 3 - 6 grame seminţe (deseori în amestec) de ramiţă, răsărită, cruşăţea, cânepă, salată, in, cicoare, seminţe de mei, ridiche, varză, păr, turneps. Vara şi iarna e recomandabil să hrănim păsările cu seminţe de diferite buruiene, de exemplu, de păpădie, traista ciobanului, pătlagina, rocovină etc. Mâncarea de ouă e un component absolut indispensabil în raţia puilor. Din când în când li se dă şi canarilor maturi. Ouăle fierte vârtos se trec prin rozătoare sau se mărunţesc cu furculiţa. Apoi se amestecă cu pesmete alb pisat praf. Pesmetele poate fi înlocuit cu morcov dat prin rozătoare. E bine să adăugăm aici puţină grăsime de peşte. Putem da oul fiert, aşa vârtos cum este, cu tot cu coajă, dar tăiat cu cuţitul în două, trei bucăţi.
Orice fruct, orice legumă sunt folositoare: mere, caise, prăsade, prune, struguri, morcov (dat prin răzătoare), roşii, castraveţi etc.
La fel şi verzăturile proaspete (frunze de salată, de spanac, de pătrunjel, de păpădie, cicoare, rocovină etc.). Ca să nu se ofilească repede în cuşcă frunzele se pun într-un borcănaş cu apă. Canarii au nevoie şi de substanţe minerale, în deosebi de calciu şi de aceea din raţia lor în nici un caz nu trebuie să lipsească coaja de ou ori glicerofosfatul sau, în cel mai rău caz, o simplă bucată de tencuială.
Înmulţirea canarului are loc primăvara şi vara. Toamna şi iarna păsările tot sunt capabile pentru înmulţire, însă perioadele acestea nu-s favorabile pentru creşterea puişorilor, de aceea toamna şi iarna nu se recomandă împerecherea lor.
Pentru înmulţire e nevoie de o încăpere cu cuiburi, adică de o cuşcă cu lungimea de 60 - 70, lăţimea, - 35 - 40, înălţimea - 40 centimetri. Cuşca are trei uşiţe. Una se află în peretele din faţă, partea de jos, celelalte două - fie sub plafonul peretelui din faţă, fie în pereţii laterali. În colivie trebuie să fie trei - patru nuieluşe; principalul, însă, e punga pentru cuib, cu adâncimea de şase centimetri şi diametrul de 9 - 10 centimetri. Punga se împleteşte din fir gros şi se atârnă în interior de un inel metalic, prins în peretele cuştii, ori se aranjează într-o carcasă de sârmă.
La selectarea canarilor pentru înmulţire este necesar să luăm în consideraţie vârsta lor, provenirea, aspectul exterior, etic. Important e să nu scăpăm momentul când păsările dau semne că-s gata de înmulţire. Li se schimbă comportarea: devin foarte neliniştite, excitate, mereu zboară de pe o nuieluşă pe alta. Cântecul masculului e mai sonor, dar scurt şi monoton. Femela caută material pentru aşi potrivi un aşternut moale în pungă - cuib. Îşi umple ciocul cu pene, cu bucăţele de hârtie, aţă, firicele de buruiene. Există şi alt ritual conjugal: fâlfâind din aripi, femela deschide ciocul, iar masculul o hrăneşte ca pe un puişor. În cazul dat totul e în ordine. După ce a depus ouăle, pasărea prinde a le cloci. În dependenţă de rasă, puişorii se nasc cu pufuşor alb ori cu pufuşor sur. Au pleoapele strâns închise, iar orificiul auditiv astupat cu o peliţă. S-au zvântat puţin şi îndată cer de mâncare, ţinându-şi gurile larg deschise. Peste 18 zile puii părăsesc cuibul. Între timp, femela şi-a făcut un cuib nou şi acum se ouă în el. Îi vom atârna şi o nouă pungă pentru cuib, împletită din fir, altfel ea se va oua peste pui în cuibul cel vechi. Peste 25 - 28 de zile puii trebuiesc separaţi de părinţi într-o cuşcă aparte, ca ultimii să trăiască mai larg, unde au posibilitate să zboare, şi să înceapă să depună ouă pentru a scoate primii puişori. După ce au început să zboare puişorii scoşi din al doilea sau al treilea cuib masculul se desparte de femelă într-o colivie separată, până la primăvară.
Canarii ating maturitatea sexuală în al doilea an de viaţă, care se menţine timp de 12 - 15 ani, dacă vor avea condiţii bune de îngrijire.Ariciul - este un mamifer insectivor din familia erinaceidelor larg răspândit în Europa, America, Africa etc. În Moldova se întâlneşte mai des în zona Codrilor şi de-a lungul Nistrului şi Prutului. Ariciul are un corp îndesat, acoperit cu ţepi ascuţiţi şi foarte deşi (cu excepţia feţei, abdomenului şi membrelor); bot în formă de rât, gură mare, urechile sunt scurte, cu vârfurile rotunjite, ochi negri şi mici. Ţepii de pe spate îl apără contra duşmanilor, dar servesc şi pentru amortizarea şocurilor la cădere sau când îşi dau drumul de la înălţime. Ariciul duce o viaţă terestră, la nevoie se poate căţăra şi înota. În caz de primejdie sunt capabili să se transforme în ghem.
Toţi aricii au obiceiul de a-şi unge ţepii cu salivă, cam tot aşa cum raţele îşi ung penele cu grăsimea din glanda uropidială pentru a nu se prinde apa de ele.
Ariciul este foarte rezistent la acţiunea veninului de şarpe, veninul de albine şi a unor substanţe foarte toxice. Aricii rezistă la temperaturi ridicate.
Se hrănesc în special cu insecte, moluşte, reptile, iar uneori nimicesc ouăle şi puii din cuiburile păsărilor. În genere, sunt animale folositoare. Sunt mult utilizaţi în experienţele de laborator, pentru testarea unor boli virotice, transmisibile şi omului.
Ariciul, în sezonul rece intră în hibernare, care durează până în luna martie. De fapt, intră în somnul letargic profund, când temperatura aerului scade la numai 10°C; atunci scade şi temperatura corpului şi se încetineşte ritmul respirator, bătăile inimii scad de la 188 / minut numai la 21 / minut. În perioada aceasta se recomandă să nu fie deranjat. Primăvara devreme, când în pădure mai este zăpadă ei se trezesc, slăbiţi pornesc să vâneze tot ce pot prinde.
Curând după hibernare, la arici începe perioada nupţială. Reproducerea are loc de două ori pe an, gestaţia durând 34 - 49 zile. Femelele nasc câte 1 - 8 pui (în medie 4) orbi şi goi; ochii li se deschid la vârsta de 14 - 18 zile. Longevitatea este de 6 ani. Într-o grădiniţă de copii ariciul poate fi întreţinut într-o cuşcă sau ladă mică cu fund mobil (50 x 50 x 35 cm). În legătură cu faptul că el este nocturn, iar ziua el se odihneşte, neapărat în interiorul cuştii trebuie să aibă un mic dormitor (adăpost) ca să nu fie deranjat ziua când se odihneşte. Se recomandă ca înainte de a intra în somnul de iarnă, lada în care în prealabil s-a pus cât mai mult fân, se aşează într-un loc răcoros.
Ariciul este un animal destul de mâncăcios. În condiţii casnice consumă aproape tot ce li se dă (peştii, larve de insecte, lapte cu o chiflă muiată în el, ouă, ceai dulce etc.), deşi au unele preferinţe, care şi au servit drept sursă de legende. Aşa este, de exemplu, cunoscuta legendă cu merele, pe care ei chipurile, le prind în ace şi le duc în magaziile lor ca rezervă pentru iarnă. De regulă, aricii nu-şi fac rezerve. Se presupune, că el îşi curăţă cu suc de mere acele şi pielea de insectele parazite.
Cobaiul - mamifer din ordinul rozătoarelor, originar din Peru. Încă pe când spaniolii ajunseseră în America de Sud (secolul XVI) au găsit cobaiul deja domesticit de incaşi, pentru hrană şi pentru distracţie. În Europa cobaiul s-a adus peste 60 de ani de la descoperirea Americii de către Columb. Tot atunci i s-a dat şi numele cam ciudat de “purcel de mare”: purcel i s-a zis pentru asemănarea lor, deşi cam depărtată, cu porcii domestici, iar “de mare” pentru că a fost adus de peste mare. Cobaii guiţă ca purceluşii, astfel dându-şi în vileag spaima. Mai şi “grohăiesc” ca porcinele, amintind undeva gâlgâitul apei.
Au corp îndesat de 20 - 30 cm lungime şi circa 250 gr greutate, fără coadă vizibilă la exterior şi cu membrele scurte; urechile se văd bine din blană. Cap mare, membre scurte. La membrele posterioare au câte 3 degete, iar la cele anterioare câte 4 degete, toate prevăzute cu gheare ascuţite. Au blană moale, din peri scurţi şi rozete de culori cafenii pe blana cenuşie.
Cobaiul se alimentează cu hrană vegetală. Reproducerea are loc tot timpul anului, dar încetează în condiţii climatice nefavorabile. Gestaţia durează 61 - 68 de zile. Femela fată de 3 - 5 ori pe an câte 2 - 6 pui. Aceştia seamănă cu adulţii doar că au talia mai mică. De îndată ce se usucă stau vârtos pe lăbuţe şi aleargă din urma mamei lor. În ziua a treia-a patra gustă din iarba fragedă şi din alte bucate. Dar laptele continuă să rămână principala hrană şi mamă-sa îi alăptează timp de o lună de zile. Cobaii hrăniţi cu plante mustoase, n-au nevoie de loc de apă. Însă cu 2 - 3 zile înainte de fătare femelele gravide sunt chinuite de sete şi deci este necesar să le punem o adăpătoare cu lapte ori apă caldă. Maturitatea sexuală o ating după numai 3 săptămâni de la naştere. Longevitatea este de 8 ani.
Cobaii sunt animale blânde, mult îndrăgite de copii, fiind crescuţi în casă. Ei nu muşcă deloc, copiii se joacă fără teamă cu ei. În afară de aceasta, cobaiul este unul dintre cele mai bune animale pentru cercetările de laborator în domeniul medicinii (pentru testări de medicamente, studii de genetică, serologie şi toxicologie). În legătură cu faptul că el este foarte sensibil la diverse boli infecţioase, asupra lui se fac experienţe şi pentru diagnosticarea multor boli molipsitoare pentru om, animalele agricole etc.
Cobaii sunt întreţinuţi de obicei în cuşti de sârmă sau de lemn neacoperite cu fundul de 70 x 50 cm şi înălţimea de 40 centimetri. Pe marginea de sus a cuştii se bate o ramă lată de 5 cm - animalele să nu poată ieşi afară. În cuşcă li se aşterne rumeguş uscat şi se pune o cutiuţă mică, în care cobaii îşi vor face din cârpe cuibul. În cuşcă se ţin de obicei, cinci femele şi un mascul. Masculul nu cauzează nici un rău, nou - născuţilor, dimpotrivă, î-i pazeşte, alungând femelele străine.
Raţia cobailor trebuie să conţină ovăz, morcov, sfeclă, tărâţe (de grâu, plante rădăcinoase, iarbă proaspătă, fân de calitate bună etc. Raţionul zilnic a unui cobai trebuie să conţină 40 - 50 gr grăunţe (tărâţă de grâu, crupe de mei, ovăz, porumb etc.), 80 - 100 gr de vegetale (morcov, sfeclă, varză, castraveţi etc.), 2 – 3 picături de untură de peşte, puţină brânză de vaci, pâine, lapte.
În scop igienic cobaii trebuie scăldaţi periodic în apă caldă cu săpun, apoi după ce li se usucă blana - pieptănaţi. Cuştile cu cobai se instalează în încăperi calde, luminoase, uscate şi fără curent (se cuvine să ţinem minte că orice cobai e predispus la răceală).
Iepurele – de - casă (iepurele – de - muscă) - este un gen de animale din familia leporidelor ordinul lagomorfele (sau iepurii). Reprezentanţii familiei leporide se caracterizează prin prezenţa membrelor posterioare lungi şi a urechilor foarte alungite. Provine de la iepurele – de - vizuină sălbatic.
În stare sălbatică iepurii se întâlnesc în sud - vestul Ucrainei, unde formează colonii. Este crescut pentru carne, blană şi puf (păr). Dintre rasele pentru carne şi blană cele mai cunoscute sunt: Şinşila, Şamponi, Uriaşul - sur, Uriaşul - alb, Fluturele - argintiu, Alb - pufos, Albastru - vienez, Hermelină - rusă, Negriciosul - brun etc. În total, oamenii au selecţionat şaizeci de rase de iepuri.
Iepurii – de – casă în grădiniţa de copii se cresc în adăposturi speciale, amenajate pentru a efectua cu succes observările dedicate familiarizării copiilor cu particularităţile aspectului exterior, modul de nutriţie, de deplasare, condiţiile necesare pentru creşterea şi dezvoltarea lor etc. Ei se întreţin într-o cuşcă dimensiunile căreia pot fi cu aproximaţie următoarele: 50 - 70 cm lungimea - 75 şi adâncimea 60 centimetri. Pentru rasele uriaşe dimensiunile vor fi mai mari corespunzător: 70, 105 – 110 şi 80 centimetri. Pentru ai feri de umiditate - foarte dăunătoare iepurilor - cuşca se meştereşte cu două rânduri de podele: cea de asupra confecţionată din zăbrele, iar cea de desubt e de dorit să fie mobilă. Pe podea se recomandă să se aştearnă un strat de rumeguş de lemn muiată într-o soluţie de permanganat de caliu. Nu mai puţin de două - trei ori pe an cuşca trebuie dezinfectată, se spală cu apă fierbinte, săpun şi sodă, apoi se şterge cu o soluţie de patru procente de creolină. Cuştile nu se aşează direct pe pământ, ci pe un suport la cel puţin 15 centimetri de asupra pământului. Cuşca trebuie prevăzută cu două hrănitoare - una pentru fân, iarbă verde şi legume, iar a doua pentru nutreţ. Iepurele trebuie hrănit de 3 ori pe zi. Păpădia şi lucerna sunt ierburile preferate ale iepurilor; mai departe vin calapărul, pelinul şi pătlagina, pătrunjelul, piperul şi ţelina, măzărichea, brusturele, trifoiul, ovăzul etc. Iepurele trebuie să primească şi rădăcinoase: morcov, sfeclă, cartof, substanţe minerale (sare, făină de oase, cretă). În legătură cu faptul că la iepuri are loc creşterea necontenită a dinţilor, pentru tocirea lor se recomandă să li se dea pentru a roade ramuri de salcâm, scoruş, mesteacăn, plop, frasin etc. E necesar să reţineţi: niciodată să nu hrăniţi iepurii cu iarbă înrourată, udă de ploaie sau cosită în locuri mlăştinoase. Ea le provoacă un şir de boli gastrice.
Iepuroaicele sunt foarte prolifice. Gestaţia durează 30 zile. Ele nasc de 4 - 5, uneori şi de mai multe ori pe an, aducând câte 7 - 8 (Uneori până la 14 - 16) iepuraşi la o fătare. La şapte zile după fătare iepuroaica e gata să devină iarăşi mamă. Dar mai devreme de 30 zile nu se cade dată la mascul.
Iepuraşii se nasc goi şi orbi. Peste 7 – 9 zile se acoperă cu blăniţă, iar peste 9 - 12 zile li se taie ochii. Numai primele 6 - 10 săptămâni iepuraşii se ţin sătui cu laptele mamei. În continuare li se va da griş fiert, păsat de ovăz şi pâine albă muiată în lapte. Iepurii – de - casă cresc până la 1 - 1,5 ani. Ajung la maturitatea sexuală la vârsta de 5 - 6 luni. Longevitatea lor e de 5 - 8 ani, dar sunt folosiţi eficient până la vârsta de 3 ani.
Hârciogul - gen de mamifere rozătoare din familia cricetidelor. Se cunosc mai mult de 10 specii răspândite în Europa, Asia de Nord şi Asia Anterioară. De regulă, în natură hârciogii se adăpostesc în vizuini. Se hrănesc cu seminţe, rizomi, tulpini de ierburi, insecte etc. Unele specii hibernează. Cele mai răspândite specii sunt: hârciogul - cenuşiu, hârciogul - daurian şi hârciogul - giungar. În Moldova este răspândit hârciogul - comun sau căţelul pământului. Are un corp robust până la 32 cm lungime şi cu masa până la 600 g, pe spate de culoare cafenie - galben, pe abdomen – neagră - cafenie.
În ultimii ani, unul din cel mai preferat animal de copii din ungheraşele naturii, şi care este cel mai potrivit pentru întreţinerea în condiţii casnice, este hârciogul auriu, originar din Siria şi de aceea se mai numeşte şi hârciogul - sirian. El aparţine grupei hârciogilor de talie mică, are lungimea corpului de 5 - 14 cm, coadă scurtă, ochii seamănă cu nişte mărgeluşe negre, blana este deasă, moale, uneori catifelată de culoare gălbuie - aurie, iar abdomenul - de culoare deschisă. Are o purtare destul de hazlie. De exemplu, cu lăbuţele dinainte el acţionează parcă ar acţiona cu mâinele (ea hrana) etc. Animalele sunt destul de mobile şi au o fecunditate uimitoare. Maturitatea sexuală atinge la vârsta de 2 luni. Gestaţia durează circa 2 săptămâni. Faţă de 3 - 4 ori pe an până la 20 de pui (în mediu 10 - 12). Puii cresc foarte repede şi la vârsta de 3 - 4 săptămâni nu mai au nevoie de ajutorul părinţilor. Longevitatea este de 5 - 6 ani.
Acest animal se întreţine în cuştii metalice, lăzi de lemn tapetate pe dinăuntru cu tablă sau acvarii, având următoarele dimensiuni: 70 x 40 x 50 cm. Podeaua cuştii se presară cu rumeguş uscat, care se schimbă periodic. În cuşcă se pune o hrănitoare şi o lădiţă răsturnată, care are la unul din pereţii laterali o gaură de acces; în această lădiţă hârciogul îşi face cuibul (din bucăţi de cârpe, vată, câlţi, fân etc.). Cuşca trebuie prevăzută cu nuieluşe mici, cu un inel, pentru ca hârciogul să poată alerga şi urca în sus. Cuşca trebuie ferită de curent, dacă răcesc atunci hârciogii mor. E necesar să nu deranjăm femela, să nu atingem puii cu mâna, deoarece ea poate să înceteze să-i hrănească şi, ca urmare, ei, vor pieri.
Hârciogii se hrănesc cu hrană vegetală fiartă şi crudă, carne fiartă, insecte, viermişori, brânză de vaci; mănâncă cu plăcere pâine, bucăţele de măr, morcov, varză, sfeclă, frunze de păpădie etc.; ei beau cu plăcere lapte. Iarna se recomandă, odată pe săptămână, câteva picături de untură de peşte picurate în lapte sau pe o bucăţică de pâine. În cuşcă trebuie să se afle permanent apă curată şi hrană suplimentară de natură minerală (cretă, coajă de ouă, lut uscat, bucăţele de tencuială). Lor nu trebuie să le dăm produse afumate, cârnaţ, brânză de oaie, care le pot provoca intoxicaţii.
Veveriţa - gen de mamifere din ordinul rozătoarelor, răspândit în pădurile Eurasiei şi Americii de Nord. Ele trăiesc în cuiburi construite pe arbori sau în scorburi. Veveriţa poate avea câteva adăposturi: unul de bază, iar celelalte - de rezervă, unde se poate adăposti pe timp nefavorabil, se ascunde de duşmani sau îşi adună rezerve de hrană.
Veveriţa este un animal mic (lungimea corpului până la 28 cm), zvelt, cu coada lungă, stufoasă şi blană deasă, a cărei culoare variază de la roşcat până la cenuşiu sau negru.
Pe parcursul iernii, veveriţele nu cad în hibernare. Se hrănesc în special cu seminţe de conifere, nuci - ghinde, alune, seminţe, mai rar cu pomuşoare şi cu ciuperci.
În legătură cu fluctuaţia cantităţii de hrană numărul veveriţelor variază foarte puternic în diferiţi ani. În anii cu puţină hrană veveriţele se deplasează în căutarea hrănii şi foarte des pătrund la marginea localităţilor populate, în parcuri, scuaruri şi în livezi.
Se înmulţesc de 2 - 3 ori pe an, fată câte 5 - 6 pui. Longevitatea este de 2 - 4 ani, în captivitate ele pot trăi până la 15 ani.
În Moldova se întâlneşte veveriţa - comună. Ea are spate roşcat, abdomen alb, blană de calitate inferioară. Întrucât e puţin numeroasă, în ţara noastră este ocrotită de lege.
În grădiniţa de copii veveriţa poate fi întreţinută în captivitate într-o cuşcă spaţioasă (50 x 50 x 70), sau o volieră, în care se recomandă să se fixeze picioare, nuieluşe, o roată specială etc., pentru că ea iubeşte să fie tot timpul în mişcare. În afară de hrana care a fost indicată, ea mănâncă cu plăcere morcov, ouă fierte, caise uscate, prune, miez de peşte, harbuz, salată verde etc. Veveriţa trebuie să consume neapărat apă, iar uneori lapte crud. Ea trebuie hrănită de 2 ori pe zi - dimineaţa şi seara. Ele foarte repede se împrietenesc cu omul, ele se îmblânzesc întratât încât se apropie şi iau hrana din mâna omului.
Un rol mare în familiarizarea copiilor cu natura îl joacă insectele. Deaceea, în colţul naturii e bine ca să avem acele insecte, pe care copiii nu odată le-au întâlnit şi le cunosc bine. Pentru a întreţine insectele în colţul naturii trebuie să avem cuşti - insectare. În calitate de cuşti - insectare pot servi diferite borcane, acvarii vechi acoperite cu tifon în partea deasupra. Pe fund se pune un strat de nisip cu grosimea de 6 - 7 cm şi se introduc vase cu ramuri vii sau pot fi sădite tufe mici de plante de fâneţ sau de grădină (cultivate). Plantele se aleg în corespundere cu necesităţile insectelor şi trebuie să fie stropite sistematic ca să nu piardă turgescenţa.
E bine de avut în cuştele - insectare astfel de insecte pe care copiii într-o anumită măsură de acum le cunosc, au încercat să le prindă şi chiar s-au jucat cu ele, ca de exemplu, buburuza – cu – şapte – puncte, cărăbuşul, albiliţa - verzii, fluturele, urzică, gândacul - florilor, carabida.
Din insectele de apă mai interesante sunt buhaiul – de – baltă, larvele de trihoptera şi de libelulă. Aceste insecte se întreţin în borcane aparte sau în acvarii acoperite cu tifon ca să nu zboare afară. Larvele de trihopteră se întreţin într-un vas de sticlă lat, pe fundul căruia se pune un strat de nisip şi se sădesc plante. Se recomandă de a turna o cantitate mică de apă care va fi des schimbată. Pentru larvele de libelulă este binevenită apa stătătoare şi mâlul de la fundul vasului în care cresc plante de baltă, înălţându-se deasupra apei.
Expunem mai jos o scurtă descriere a insectelor care pot fi întreţinute în colţul naturii.
Buburuza – cu – şapte – puncte — un gândac mic cu corpul bombat emisferic şi cu lungimea de 2,5 - 10 mm. Pe fonul roşu - aprins al aripilor sunt desenate şapte puncte de culoare neagră.
Atât larvele, cât şi buburuzele mature aduc mare folos deoarece se hrănesc cu păduchii – de - plante, care la rândul lor sunt dăunători ai multor plante de câmp şi de cameră. În insectar drept hrană buburuzelor li se dă crenguţe, pe frunzele cărora sunt păduchi – de - plante.
Cărăbuşul - apare pe la mijlocul lunii aprilie. Corpul oval, de culoare brună - castanie cu lungimea de 13 - 36 mm. Are două perechi de aripi: una scorţoasă, numită elitre şi alta membranoasă. Aparatul bucal este adaptat la ros. Are o pereche de antene scurte care-i servesc ca organ de miros. Atât larvele cât şi cărăbuşii maturi aduc mari daune, deoarece se hrănesc cu rădăcinile şi frunzele plantelor.
Cărăbuşul are picioare lungi, înzestrate cu gheare ascuţite cu ajutorul cărora se agaţă de frunze, de ramuri, deplasându-se uşor pe ele. Pe loc drept, cărăbuşul se mişcă anevoios, legănându-se greoi. În insectar cărăbuşii se hrănesc cu frunze.
Gândacul - florilor — corpul oval cu lungimea de 15 - 20 mm. Culoarea elitrelor variază de la verde până la albastru. Culoarea părţii posterioare a corpului are luciu metalic. Se întâlnesc mai des pe florile de spiree, măcieş, trandafir. Picioarele sunt scurte, îndoite, dinţate, adaptate la căţărat pe inflorescenţe şi pe corola florilor.
Pe loc drept gândacul - florilor se mişcă încet. Pe timp frumos cu soare se înviorează. În insectar poate trăi un timp îndelungat, chiar şi iarna. În insectar se hrănesc cu flori, muiate în soluţie de zahăr, bomboane de fructe etc.
Carabida - este un gândac răpitor. Se hrăneşte cu diferite insecte şi limacşi, aducând prin asta un mare folos livezilor şi grădinilor. Picioarele sunt subţiri şi puternice, din care cauză aleargă repede pe loc drept, în schimb nu poate zbura bine, deoarece aripile de zbor nu sunt dezvoltate. Sunt carabide de pădure, de livezi, de grădini etc. Carabidele au culoare neagră, verzuie, albăstruie, cu luciu metalic. Lungimea corpului – 20 - 35 mm. Forma alungită. În insector se hrănesc cu insecte, carne crudă.
Albiniţa - verzei - ordinul Lepidopterelor. Fluture mare cu aripile albe, pe care se observă două pete negre. Larvele acestui fluture se hrănesc cu frunze de varză, aducând prin asta mari daune. Afară de varză mai aduce daune şi altor reprezentanţi din familia Cruciferelor.
Fluturele - urzicar - ordinul Lepidopterelor. Aripile superioare au culoare roşie - castanie. Pe aripile anterioare, de-a lungul marginilor anterioare, se rânduiesc pete mari negre şi galbene. Ultima dintre aceste pete este albă. În mijlocul aripii sunt 3 pete rotunde negre. Aripile posterioare de la bază până la mijloc sunt negre. Restul suprafeţei lor este de culoare roşie - cărămizie, în afară de marginea aripilor, pe care sunt pete triunghiulare albastre cu marginea neagră. Astfel de pete triunghiulare sunt şi pe marginea aripilor anterioare. Partea dorsală a aripilor are culoare aurie - brună în afară de partea mijlocie a aripilor anterioare de culoare galbenă - deschisă.
Buhaiul de baltă – unul din cei mai mari gândaci de apă. Corpul este lucios şi turtit dorso - ventral. Gândac răpitor de culoare neagră. Membrele posterioare sunt adaptate pentru înot; cele anterioare - pentru dobândirea hranei. Pe piept şi picioare are ghimpi ascuţiţi. Buhaiul – de - baltă respiră aer atmosferic. În acest scop gândacul se ridică la suprafaţă, scoţând partea anterioară a corpului din apă. Gândacii adulţi şi larvele se hrănesc cu diferite insecte, mormolocii şi alevini, aducând astfel pagube pisciculturii.
Efectuând observări asupra buhaiului - de - baltă, trebuie atrasă atenţia copiilor la forma corpului şi a picioarelor, la modul de înot şi de deplasare pe uscat, cum se ridică la suprafaţa apei. De atras atenţia copiilor la comportarea gândacului pe timp bun şi atunci când timpul se va schimba.
Larvele de libelulă - se întreţin în scopul de a urmări cum are loc transformarea lor în insectă matură. Libelula depune ouăle în apă stătătoare. Tot aici trăiesc şi larvele ce iau naştere din ouşoarele depuse. Ele se dezvoltă timp de un an de zile. Şi iată că, în una din zilele cu soare, ele iese la suprafaţa apei şi se agaţă de o careva plantă. Aici membrana larvei plesneşte şi din ea apare insecta matură - libelula. Larvele se hrănesc cu bucăţele mici de came crudă şi cu viermişori mărunţi.
Larvele de trihoptera - trăiesc în râuri, lacuri, iazuri. Larva se află într-un manşon, care-i serveşte drept căsuţă. După forma şi materialul din care-i construit, acest manşon este diferit. Întreţinând larvele de trihopteră în colţul naturii se vor efectua observări asupra faptului cum îşi construiesc ele manşonul. În acest scop, într-un mod foarte atent, se alungă larva din manşonul ei vechi. După aceasta manşonul vechi îl luăm iar la fundul vasului punem bucăţele mici de hârtie, coajă de ou, pietricele mărunte, crenguţe, bucăţele de frunze. Larvele imediat încep să lucreze şi să-şi construiască un manşon nou.
Tuturor speciilor de mamifere arătate mai sus, ca şi păsărilor, trebuie de dat permanent amestecuri minerale (vezi componenţa ca la păsări),vara — furaje vitaminoase prezentate prin diferite plante sălbatice, legume, fructe, iar în timpul iernii de dat untură de peşte şi alte preparate medicinale vitaminoase recomandate de specialiştii veterinari sau de amatorii cu experienţă în creşterea mamiferelor mici şi păsări. Norme unificate în aplicarea furajelor vitaminoase nu există. Pentru eficientizarea famliarizării preşcolarilor cu plantele şi animalele din Ubgheraşul Naturii, acestea se recomandă a fi etichetate. Eticheta poate conţine doar denumirea plantei, animalului sau a corpului nert sau pentru grupele mai mari pot conţine informaţie despre originea sa, condiţii de îngrijire. Deoarece copiii preşcolari încă nu pot citi, unele informaţii pot fi plasate sub formă de semne convenţionale, desene .
Lotul de pământ de pe lângă grădiniţele de copii este destinat pentru organizarea jocurilor, plimbărilor şi activităţilor. Cea mai mare parte a zilei copiii şi-o petrec pe lot. În timpul jocurilor se îmbogăţeşte experienţa senzorială a copiilor, ei însuşesc proprietăţile apei, nisipului, zăpezii. Pe lotul de pământ de pe lângă grădiniţă se efectuează observări asupra plantelor şi animalelor.
Arbori, arbuşti, decorativi şi cei fructiferi, legumăria, florăria de pe lot joacă un rol foarte important în instruirea şi educarea copiilor.
Copiii cresc plantele pe lot, le îngrijesc, obţin reprezentări despre creşterea şi dezvoltarea lor. Îngrijind plantele de pe lot, copiii învaţă să mânuiască cele mai simple unelte de lucru. Îngrijirea plantelor mai creează condiţii pentru educarea unei atitudini grijulii faţă de natură. Toate acestea se fac împreună cu educatorul şi sub dirigenţia lui.
Un teren amenajat frumos, precum şi plantele decorative alese corect, joacă un rol important în educaţia estetică a copiilor.
Copiii trebuie să participe zilnic la lucrările pe lot: să cultive plante, să efectueze observări asupra lor etc. Pe terenul fiecărei grupe de vârstă se cultivă plante floricole, decorative, arbori şi arbuşti fructiferi, plante legumicole.
Dacă grădiniţa dispune de un lot mare, apoi pentru copiii din grupele medie, mare şi pregătitoare pentru şcoală se creează o florărie, legumărie, livadă.
Înainte de aceasta lotul se curăţă de pietre şi gunoi, se întocmeşte planul de repartizare a plantelor pentru toate grupele grădiniţei de copii. Lotul se izolează printr-un gard viu creat din arbori cu coroane unite sau din arbuşti în 1-3 rânduri. Gardul viu va împodobi lotul şi-l va apăra de vânt, praf şi funingine. Parcelele, prevăzute pentru diferite grupe de vârstă, se pot separa prin sădirea arborilor şi arbuştilor.
Pentru culturile legumicole se alege un loc deschis, apărat din partea de nord de clădiri, gard obişnuit sau gard viu.
Arbori şi arbuşti fructiferi se sădesc pe o pantă lină sau pe loc neted, unde nu se acumulează apa. Cărările de pe lot trebuie să fie largi (1-2 metri), ca copiii să nu calce plantele. Distanţa dintre straturile de flori se lasă de 50-60 centimetri. Pe lot se mai instalează cuşti pentru iepuri, găini, graurniţe şi măsuţe-hrănitoare pentru păsări.
Inventarul agricol, folosit de copii pentru munca lor pe lot trebuie să corespundă înălţimii şi puterii copiilor. Uneltele să fie adevărate şi confecţionate din materiale uşoare: hârleţe şi lopăţele din fier de 1-2 mm sau din foi de oţel de grosimea de 1 mm; căldări şi stropitori din polietilenă. Tărgile şi roabele se fac din scânduri subţiri subţiri. Mânerele inventarului agricol trebuie să fie confecţionate din lemn bine uscat de esenţă tare, să fie netede şi bine rindeluite. După lucru inventarul se curăţă şi se păstrează într-o încăpere uscată. Stropitoarele şi căldările se atârnă pe cuie, iar hârleţele se aşează pe un suport special, care este de dorit să aibă roţile.
Pe terenul grădiniţei trebuie amenajate terenuri de joc şi de educaţie fizică pentru fiecare grupă de vârstă, o ladă de nisip pentru jocurile cu material luat din natură, un mic bazin de apă. Se prevede un loc aparte pentru creşterea animalelor: iepuri de casă, găini, se construiesc pavilioane pentru ungheraşele naturii în cursul verii.
Terenul trebuie izolat de clădirile din jur printr-un gard viu de tufari.
În calitate de gard viu pot fi sădiţi şi copaci cu trunchiuri înalte. În acest caz tufarii se vor planta pe planul doi. Un astfel de gard viu fereşte terenul grădiniţei de vânturi reci, de gazele de evacuare, degajate de mijloacele de transport, de zgomotele caracteristice oraşului.
Arborii şi arbuştii care se planifică să fie sădiţi pe teren trebuie aleşi cu chibzuinţă. Ei trebuie să fie cât mai răspândiţi prin partea locului, să varieze după înălţime, de înflorire (timpurie, târzie sau să coincidă cu înfrunzirea), precum şi în ceea ce priveşte particularităţile florilor şi inflorescenţelor, epocilor de coacere a fructelor şi seminţelor. Seminţele şi fructele plantelor sădite trebuie să atragă păsările, îndeosebi iarna.
Arborii şi arbuştii se plantează în grupe pe gazoane, la răscrucea cărărilor, în jurul loturilor, în apropierea bazinului de înot şi în alte locuri care trebuie să fie umbrite. Este de dorit ca aleile să fie umbrite şi mărginite de arbori, iar dacă condiţiile permit, chiar de mici crânguri.
Pentru plantare pe lot se aleg arbori şi arbuşti rezistenţi în condiţiile climaterice respective, cu frunze şi flori frumoase, cu fructe comestibile sau interesante, cu care copiii se vor juca. Se interzice plantarea arborilor şi arbuştilor cu fructe otrăvitoare şi cu ghimpi.
Mai jos dăm lista şi descrierea arbuştilor, recomandaţi pentru grădiniţele de copii din Republica Moldova.
Arţarul – are coroană cilindrică, tulpina cu scoarţa cenuşie- deschisă, lăstari groşi de culoare brună-cafenie, muguri uscaţi, goi, oviformi; frunze mari, lobate cu vârfuri ascuţite, de culoare verde în timpul verii, iar toamna – portocalie. Florile sunt grupate în inflorescenţe galbene-verzui de tipul umbelă sau corimb. Fructele sunt achene cu 2 aripioare, care formează un unghi obtus. Se înmulţeşte prin seminţe, trăieşte 120-130 de ani, este rezistent la ger, la vânturi, suportă greu tăierea ramurilor. Este un arbore melifer. Coroana dă o umbră deasă.
Frasinul – copac mare cu tulpina dreaptă, de la care pleacă ramuri îndoite puţin în sus. Culoarea tulpinii este cenuşie-închisă. Lăstări tineri au culoare verde-cenuşie. Mugurii sunt negri, aşezaţi oblic unul în faţa altuia. Frunzele reprezintă nişte samare galbene-cafenii. Arborele creşte repede şi trăieşte până la 100 de ani.
Teiul – are tulpină dreaptă, frumoasă cu scoarţa cenuşie-închisă. Ramurile superioare pleacă de la tulpină sub unghi ascuţit, cele mijlocii sunt încovoiate, cele de jos sunt îndoite spre pământ. Lăstarii tineri sunt de culoare cafenie-deschisă, muguri cafenii, bonţi, uscaţi. Frunzele orbicular-cordate, pe un peţiol lung, cenuşii-verzi pe partea opusă. Coroana face multă umbră. Înfloreşte în toi pe la mijlocul lunii iulie. Florile au miros plăcut şi sunt grupate în inflorescenţele de tipul corimb. Fructul este compus şi-i alcătuit din nucule cu câte o sămânţă. Longevitatea – 300-400 ani. Rezistent la umbră. Creşte bine şi pe solurile lutoase. Coroanei i se pot da diferite forme. Este un copac melifer.
Stejarul – este un arbore puternic cu tulpina înaltă şi scoarţa de culoare brună sau cenuşie-închisă în cute mari. Frunzele mari, despicat lobate, de culoare verde-închisă. Florile formează inflorescenţe, fructul- ghindă. Stejarul este un arbore rezistent la ger şi vânt, puţin pretenţios în ce priveşte umezeala, iubitor de lumină.
Mesteacănul – este un arbore foarte frumos cu tulpina dreaptă de culoare albă ca atlasul. Coroana de mesteacăn este ajurată, formată din ramuri ce atârnă în jos. Frunzele sunt strălucitoare de culoare verde- închisă, ovale, cu peţioluri lungi. Primăvara mesteacănul miroase plăcut. Florile sunt grupate în inflorescenţe de tipul amenţi. Fructul- nuculă. Sămânţa-samară.
Scoruşul – este un arbore cu scoarţa netedă şi cu frunze oval- alungite, ascuţite la vârf. Florile sunt albe, mirositoare, grupate în inflorescenţe de tipul corimb. Scoruşul este foarte decorativ toamna, când pe fondul frunzelor dantelate se văd fructele roşii. Fructele sunt comestibile, având un gust amărui.
Plopul - este un arbore înalt, cu scoarţa verde-cenuşie şi cu ramuri groase. Frunzele sunt ovale sau ovate; mugurii mari, alungiţi, cleioşi, asemănători cu pintenii de cucoş. Florile masculine sunt grupate în inflorescenţe de tipul ameţi, având o culoare roşietică. Ramurile se pot aduce în cameră pentru a face observări asupra dezvoltării frunzelor din muguri. Ramurile tăiate iarna sau primăvara devreme se înrădăcinează uşor. Plopul este o plantă dioică. Se recomandă plantarea arborilor cu amenţi masculini, aşa cum exemplarele femele produc în perioada fructificării o mulţime de fructe cu papuşi, ce murdăresc lotul.
Salcia – arbore dioic cu frunze alterne, simple, peţiolate, având forma de lance. Florile sunt lipsite de înveliş florar, apar înainte de înfrunzire şi se grupează în inflorescenţe de tipul amenţi – masculi sau feminini. Ca plantă decorativă, se cultivă salcia plângătoare, originară din China.
Jugastru – arbore cu coroana deasă, având înălţimea de până la 15 metri. Scoarţa tuberoasă şi lăstari cu muchii de plută. Frunze 3-5 palmat lobate cu peţioli lungi. Înflorirea coincide cu înfrunzirea. Florile galbene-verzui grupate în inflorescenţe de tipul corimb. Fructele aripate orizontal. Se cultivă ca plantă decorativă şi pentru formarea gardurilor vii.
Pinul – arbore cu tulpina înaltă şi acoperită cu solzi de culoare cenuşie-brună. Seminţele au aripioare străvezii. Creşte bine pe solurile nisipoase. Este iubitor de lumină.
Molidul – este un arbore frumos cu coroana piramidală ascuţită şi ramurile puţin aplecate. Cetina este deasă, de culoare verde-închisă, ascuţită la vârf. Conurile sunt brune sau cafenii de formă cilindrică. Seminţele au aripioare. Molidul este rezistent la umbră şi ger. Trăieşte 200-300 de ani.
Larice (zada siberiană) – este un arbore înalt cu tulpină dreaptă şi coroană alungit-piramidală. Scoarţa este cenuşie sau brună. Acele sunt moi de culoare verde-deschisă, toamna se îngălbenesc şi în prima jumătate a lunii noiembrie se scutură. Înfloreşte la sfârşitul lunii aprilie- mai. Conurile au formă de ou şi sunt mai mici decât cele de pin şi molid. Seminţele-s amare. Se coc toamna şi cad jos în primăvara anului următor. Zada este un copac iubitor de lumină şi rezistent în condiţii de oraş.
Arbuştii sunt plante perene cu câteva tulpini lemnificate. În continuare dăm lista arbuştilor recomandaţi pentru plantarea de-a lungul gardurilor, cărărilor, la graniţele loturilor ce aparţin diferitelor grupe de vârstă ale grădiniţei de copii.
Cununiţa – arbust cu înălţimea de 1-1,5 metri. Lăstarii au culoarea cafenie-închisă sau cenuşie. Mugurii au aceeaşi culoare ca şi lăstarii şi sunt uscaţi. Frunzele verzi, ovale sau ovate. Înfloreşte în luna mai-iunie. Florile sunt albe, grupate în inflorescenţe corimbiforme; fructele-folicule. Planta este foarte nepretenţioasă, creşte repede, longevitatea – până la 50 de ani, suportă bine tăierea. Se foloseşte pentru borduri şi pentru plantaţii în grup.
Taula – are înălţimea până la 2 metri. Înfloreşte în iunie-august, formând panicule albe sau roze. Se foloseşte pentru garduri vii.
Sirinderica (jasminul – de - grădină) – arbust cu înălţimea de până la 3,0 m, forma sferică cu ramuri dese ce se ridică de la pământ. Frunzele au culoare verde-închisă, ovale sau ovate cu vârfurile ascuţite şi margini zimţate; florile albe foarte mirositoare; fructul-capsulă. Este un arbust rezistent la umbră, la ger. Suportă bine tăierea. Trăieşte până la 40 de ani.
Liliacul – atinge înălţimea de 3,0- 6,0 m. Formează o tufă deasă. Frunzele cordate rămân verzi până-n toamna târziu. Florile de culoare liliachie sau albă, formează panicule foarte frumoase; fructul-capsulă. Este un arbust rezistent la ger, puţin pretenţios la umezeală, însă suferă din cauza fumului şi gazelor. Se foloseşte pentru garduri vii, cât şi pentru plantaţii individuale şi în grup. Se înmulţeşte prin marcote.
Hortensia – reprezintă un arbust foarte frumos, cu frunze alungit-ovale, ascuţite, cu margini dinţate, pe partea superioară de culoarea verde-închisă, pe partea inferioară – verde-deschisă. Inflorescenţele paniculate sau combiriforme mari. În cursul verii florile îşi schimbă culoarea (la început verzui, apoi albe, spre toamnă devin roze). Hortensia înfloreşte din iulie până-n toamna târziu. Florile de hortensie tăiate în august-septembrie stau timp îndelungat în apă. Pentru buchete uscate se aleg plante de un roz-pal. Planta preferă locuri semiumbroase şi sol umed; se înmulţeşte prin seminţe şi butaşi semilemnificaţi în luna iunie, prin marcote şi apariţia tufei.
Arţarul tătăresc (gladiş) – este un arbust sau copăcel nu prea înalt – 6-10 m. Înfloreşte în luna mai. Acest arbust este foarte frumos toamna, când fructele lui – disamarele – şi frunzele sunt colorate în nuanţe galbene şi roşii. Melifer. Suportă uşor tăierea.
O florărie se planifică, reieşind din condiţiile grădiniţei de copii. Dacă terenul este mare, se creează o florărie mare, folosind cele mai răspândite forme de plantaţii de flori: straturi, răzoare, gazoane. Aşa o florărie se prevede să fie îngrijită de preşcolarii mari şi personalul grădiniţei. Afară de aceasta în lotul fiecărei grupe se mai prevede de sădit şi câte 1-2 straturi de flori. Pentru aspectul plantaţiilor de flori o importanţă mare o are alegerea corectă a plantelor din punct de vedere decorativ (înălţimea, forma, coloraţia, epoca înfloririi), precum şi necesităţile lor faţă de principalii factori ecologici – lumina, umezeala, solul.
Formele straturilor de flori pot fi diferite: rotundă (rond), triunghiulară, stelată. Se ţine cont de asemenea şi de dimensiunile straturilor, care trebuie să permită copilului să ajungă cu mâna la mijlocul lor. Diametrul cel mult de 70 cm.
Răzoarele reprezintă nişte straturi de flori lungi şi de-a lungul cărăruile, terenurilor de joc, în apropierea clădirilor. Lăţimea răzoarelor este egală de regulă cu 50-80 cm, lungimea – 2,0 m.
Cărăruile din florărie se fac cu lăţimea de 1-1,5 m, puţin mai înalte la mijloc, bine bătătorite, presărate cu nisip sau semănate cu amestecuri pentru gazoane verzi.
Straturile de flori şi răzoarele se înseamnă pe pământ cu ajutorul unui şnur şi al ţăruşilor. Pentru a schimba un rond în centrul lui se bate un ţăruş, de care se leagă o sfoară cu lungimea egală cu raza rondului, iar de celălalt capăt al sfoarei se leagă al doilea ţăruş cu ajutorul căruia se face un cerc. După ce se înseamnă toate straturile şi răzoarele se sapă pământul şi se nivelează cu greblele. Straturile şi răzoarele trebuie să fie cu 5 cm mai înalte decât cărăruile. Ele se conturează cu partea opusă a greblelor.
Plante floricole şi decorative se aleg în aşa fel, ca straturile să fie necontenit acoperite cu flori de la începutul primăverii până la sfârşitul toamnei. Ca să avem primăvară devreme straturi cu flori, se sădesc toamna direct pe teren deschis plante bulb-lalele, narcişi sau se seamănă în luna iulie a anului precedent pansele, nu-mă-uita, bănuţi iar primăvara devreme ele se răsădesc pe strat unde urmează să crească de aici înainte. După ce înflorirea acestor plante ia sfârşit pe aceleaşi straturi se plantează răsadul plantelor ce înfloresc vara. Plantele de nu- mă-uita se scot complet, iar lalelele şi narcişii se lasă pe loc.
Panselele pot fi înlocuite cu steliţe, care înfloresc de la sfârşitul verii până-n toamna târziu. Plantând stratul se va avea grijă de plantele mai înalte să nimerească în centru, cele de înălţime mijlocie – mai aproape de margine, iar plantele joase chir la marginea stratului. Dintre plantele ce înfloresc vara se recomandă să fie sădite la marginea stratului steliţe, vâzdoage, alisum, lobelia, cineraria. La marginea stratului pot fi sădite şi unele plante perene de talie joasă cum sunt brumărelele, piretrumul.
Pe răzor plantele se sădesc în rânduri. De exemplu, în rândul întâi chiar la marginea drumului pot fi sădite ciuboţica-cucului, în rândul al doilea – stingeneii sau brumărelele perene, în rândul al treilea – gherghinele sau nemţişorii.
La alegerea asortimentului de plante floricole se va mai ţine cont şi de faptul, ca ele uşor să poată fi îngrijite, să aibă flori de diferite forme şi culori, miros plăcut şi verdeaţă vie.
Plantele floricole şi decorative după durata perioadei de vegetaţie pot fi anuale, bienale şi perene. Plantele anuale cresc, înfloresc, formează seminţe şi se usucă în anul în care se seamănă. De regulă, pentru amenajarea florăriilor se folosesc următoarele plante floricole anuale, care pot fi semănate direct pe teren în a doua jumătate a lunii mai.
Alisumul – este o plantă de bordură cu înălţimea de 10-12 cm. Înfloreşte din luna iunie până la geruri. Are flori albe şi liliachii cu miros de mere; frunze mici, lanceolate, cenuşiu-verzui. Creşte pe orice soluri şi în locuri semiumbroase.
Steliţele – se împart după înălţime în trei grupe: cu tulpina mică, cu tulpina medie şi cu tulpina înaltă; înfloresc din jumătatea a doua a verii până la îngheţuri. Florile sunt grupate în inflorescenţe frumoase de diferite culori. Cresc pe orice sol, însă necesită o iluminare bună şi udare abundentă; suportă bine transplantarea.
Vâzdoagele (taghetes) sunt plante care înfloresc din iunie până la îngheţuri. Există două variante de vâzdoage – înalte şi joase. Florile formează inflorescenţe numite calatidii (de la galbene până la cafenii- închise sau pestriţe); frunzele sectate, penate, cu miros astringent. Cresc repede. Plantele cu tulpina mică sunt folosite pentru borduri.
Cosmea – este o plantă înaltă ce înfloreşte în a doua jumătate a verii până în toamna târziu. Florile sunt stelate de diferite culori.
Clarchia înfloreşte abundent şi îndelung. Florile sunt gingaşe de diferite culori. Este o plantă nepretenţioasă.
Lobelia reprezintă o tufă joasă cu frunze de culoare verde-închisă şi flori albastre-închise, albastre-deschise sau violete; înfloreşte de la sfârşitul lunii iunie până în toamna târziu.
Iarba-grasă (portulac) o plantă mică ce înfloreşte din iunie până- n octombrie; florile de diferite culori sunt deschise numai ziua, când este soare, seara se închid. 
Sultanelele au înălţimea de 20-25 cm, înfloresc din iunie până la sfârşitul toamnei, formând flori mari, de culori vii, infundibuliforme cu nectarină. Seminţele mari pot fi semănate de copii începând din grupele mici.
Calendulele ating înălţimea de 60 cm, înfloresc abundent până în toamnă, formând inflorescenţele mari, galbene şi portocalii. Ele pot fi semănate în preajma iernii. Plantulele apar peste 7-12 zile, sunt rezistente la îngheţuri. Se înmulţesc uşor prin diseminare. Seminţele sunt mari, copiii le pot semăna singuri.
Rezeda este o plantă ce poate atinge înălţimea de 25 cm, floricele sunt mici, neatrăgătoare şi puternic mirositoare; înfloreşte în luna septembrie.
Regina-nopţii atinge înălţimea de 100 cm. Înfloreşte din iunie până la îngheţuri, florile sunt mari albe sau roşii şi se deschid seara. Dacă se află la umbră, apoi se deschid şi ziua. Florile albe răspândesc un miros puternic. Plantele sunt rezistente la îngheţuri.
Brumărele anuale sunt plante joase, de talie mică şi înfloresc toată vara şi toamna. Floricele sunt de diferite culori şi-s grupate în inflorescenţe de tipul umbrelă. Se seamănă atât primăvara, cât şi toamna.
Capul-cucului este o plantă cu înălţimea de 25-40 cm. Înflorirea începe în luna iulie şi durează până la îngheţuri. Florile sunt galbene, roze şi roşii.
Gura-leului are varietăţi de diferite înălţimi – mică, medie, înaltă. Înflorirea începe în luna iulie şi se prelungeşte până toamna târziu. Florile sunt vii, de diferite culori şi forme, seamănă cu gura leului, de unde şi provine denumirea. Faţă de sol este nepretenţioasă şi creşte bine prin locuri semiumbroase.
Măturile (chiparis de vară) sunt nişte plante înalte, cu frunze dese verzi, care obţin toamna nuanţe purpurii. Se înmulţeşte uşor prin diseminare, suportă bine răsădirea şi retezarea. Se plantează de-a lungul cărăruilor, pe straturi de flori, se foloseşte pentru garduri vii nu prea înalte.
Miocandra (matiola) are înălţimea de 20-80 cm. Frunze alterne, lanceolate. Florile de culoare roză-liliachie cu miros foarte puternic şi plăcut. Se deschid numai seara. Înflorirea începe în luna iunie şi durează până toamna târziu.
Petunia are înălţimea de 40-60 cm. Frunzele peţiolate alterne. Flori solitare de diverse culori – albe, roze, roşii, violacee. Corola în forma de pâlnie (infumdibuliformă). Înfloresc în iunie şi până toamna târziu.
Lupinul este o plantă înaltă cu tulpina dreaptă. Frunze alterne, palmat-compuse. Florile sunt vii şi de diverse culori – galbenă, albastră, roză, albă – grupate în inflorescenţe de tipul racem.
Plante bienale se numesc acelea, care înfloresc în cel de al doilea an după semănat. De regulă ele se seamănă primăvara sau vara, iernează pe teren şi înfloresc la începutul primăverii anului viitor. Mai frecvente plante bienale în florăriile grădiniţelor de copii sunt panseluţele-de- câmp, garofiţele-de-grădină, nu-mă-uita, bănuţii, clopoţeii, lunaria etc. Dăm o scurtă caracteristică a plantelor bienale mai sus numite.
Panseluţele-de-câmp reprezintă tufe joase cu un număr mare de floricele frumoase de o singură culoare sau de trei culori diverse. Înfloresc de la începutul primăverii până toamna târziu (până la îngheţuri). Frunzele sunt alungite cu stipule lirat-penate. Pentru ca panseluţele să înflorească primăvara devreme seminţele lor se seamănă la sfârşitul lunii iulie sau începutul lunii august. Suportă uşor răsădirea la orice vârstă. Aflându-se în locuri umbrite plantele se întind, iar pe timp secetos necesită udarea abundentă.
Garofiţele-de-grădină în primul an formează o rozetă de frunze, iar în cel de-al doilea – înfloresc. Floricelele mici de diferite culori vii se formează pe vârfurile tulpinilor cu înălţimea de 20-60 cm. Floricelele sunt grupate în inflorescenţe de tipul umbelă. Preferă solurile bine îngrăşate şi iluminate. Semănatul se efectuează în preajma iernii. Plantele apar primăvara. În luna iunie se răsădesc în straturi, iar în august se sădesc pe loc permanent. În unele cazuri se aplică şi înmulţirea lor prin butaşi.
Bănuţii au tulpini de 2-15 cm. Frunze obovat-spatulate dispuse în rozetă bazală. Florile sunt adunate în inflorescenţă de tipul calatidiu. Cele marginale ligulate, albe, la partea terminală roşii sau roze. Cele din partea centrală sunt tubuloase, galbene. Au efect decorativ deosebit primăvara timpuriu şi toamna târziu. Preferă soluri uşoare, bogate în humus, expuse la soare.
Nu-mă-uita (miosotis) plantă cu ramificaţie puternică, de 20-40 cm înălţime; frunze lanceolate glabre sau pubescente; flori mici, de regulă, albastre, grupate în inflorescenţe de tip scorpioid. Înflorirea începe în luna mai şi se prelungeşte până toamna târziu. Preferă soluri bogate în humus şi umede.
Lunaria (pana zburătorului). Tulpina subţire, verticală, cu înălţimea de până la 100 cm. Frunze cordate triunghiular-alungite. Flori mari albe sau violete, mirositoare. Înfloreşte la sfârşitul lunii mai.
Plantele decorative perene sunt acelea, la care părţile aeriene iarna mor, iar cele subterane (bulbii, tuberculii, rizomii, rădăcinile) rămân vii. Primăvara ele răsar din pământ, dând plantule noi, care apoi înfloresc. O deosebită atenţie se acordă acelor plante perene care înfloresc primăvara devreme şi toamna. Din acestea putem numi ghiocelul, şofranul, ciuboţica cucului, narcisul, laleaua, bulbuci. Din plantele perene ce înfloresc vara – lupinul, bujorul, stângenelul, crinul, delfiniumul, cerceii doamnei, daliile (gherghinele), gladiolele, brumărelele etc., iar toamna steluţele perene şi crizantemele.
Plante perene trăiesc câţiva ani şi se folosesc în grădiniţele, deoarece nu sunt pretenţioase şi îngrijirea lor este mai uşoară. Se înmulţesc uşor pe cale vegetativă şi dau un material bun de plantare pe lot.
Ghiocei – plante ierboase bulbifere. Înălţimea tulpinii este de 7- 15 cm. La baza tulpinii se află două frunze obtuse. Tulpina se termină cu o singură floare mutantă de culoare albă, însoţită de două bractee sudate. Înfloreşte în martie-aprilie. Se cunosc mai multe specii – Ghiocel comun, Ghiocel plicat, Ghiocel elwezii etc.
Şofran – planta tuberculo-bulboasă cu frunze liniare, ce se dezvoltă după înflorire. Flori solitare sau grupate în fascicule de diverse culori. Înfloreşte în martie-aprilie. Preferă solurile uşoare, bogate în humus şi bine drenate.
Ciuboţica-cucului – plantă cu rizom, din care la suprafaţa pământului se formează o rozetă de frunze eliptico-ovale cu suprafaţa reticulată, vârful obtus, marginea crenată sau ondulată, pe faţa inferioară des-păroasă şi cu nervuri proeminente, peţiol aripat, lung. Tulpina floriferă, înaltă de 25-30 cm, poartă 6-18 flori galbene-aurii, catifelate, păroase, cu corola tubuloasă, grupate într-o umbrelă simplă. Înfloreşte în aprilie-mai.
Căldăruşele (cinci clopoţei) sunt plante înalte cu formă de arbust. Preferă locuri umbroase şi umede. Înfloreşte în luna mai-iunie. Florile sunt diverse după culoare şi-s înzestrate cu pinteni. Frunzele penat-compuse. Înălţimea arbustului atinge circa de 100 cm.
Narcisul – planta bulbiferă cu înălţimea de 25-30 cm. Înfloreşte din luna aprilie până în iulie. Florile sunt de culoare albă sau galbenă cu miros gingaş şi plăcut. Se înmulţeşte prin bulbi, care se sădesc în luna septembrie.
Laleaua – plantă bulbiferă foarte decorativă, cu înălţime de 30- 50 cm, cu flori foarte frumoase de diferite culori. Înfloreşte în luna mai. Frunze mari lanceolate. Preferă soluri îngrăşate şi locuri deschise. Înmulţirea se efectuează prin bulbi. Sădirea bulbilor se face în luna septembrie sau începutul lunii octombrie.
Bujorul este o plantă înaltă care înfloreşte frumos şi abundent în lunile mai-iunie. Florile sunt simple sau bătute de culoare albă, roşie sau roză cu miros plăcut. Frunzele sunt mari, verzi-închise, sectate cu aspect ornamental-decorativ. Se înmulţeşte prin împărţirea rizomului.
Daliile (gherghinele) – plantă perenă, tuberculiferă cu tulpini ramificate ce ating înălţimea de 300 cm. Înflorirea începe în luna iunie- iulie şi se prelungeşte până la primele îngheţuri, care pentru dalii sunt fatale. Daliile preferă soluri bogate în humus, cu reacţie neutră, însorite şi calde. Se înmulţeşte prin diviziunea tuberculilor, prin butaşi şi seminţe. După primele îngheţuri tuberculile împreună cu părţile inferioare ale tulpinilor se scot atent din pământ şi se usucă într-o clădire rece. Tuberculele curăţite de pământ se pun pentru păstrare în timpul iernii în locuri uscate şi răcoritoare.
Gladiolă (săbiuţă) – plante ierboase cu tulpini înalte, bulbi tuberculiformi subterani, cu frunze sesile şi flori foarte frumoase de diferite culori (albe, crem, roze, galbene, portocalii, roşii, violete), aşezate pe lugere florare înalte. Înflorirea începe în luna iunie şi se prelungeşte până în toamnă. Fiind tăiate şi puse în apă ele se păstrează un timp îndelungat. Sunt iubitoare de căldură, nu pot ierna pe teren. Bulbii-tuberi şi bulbii-fiice se usucă într-o încăpere uscată, bine aerisită, la temperatură de 25-30 o C. După uscare materialul se aşează pentru iernare într-o încăpere uscată şi răcoroasă – 4-10 oC. Înmulţirea gladiolelor se efectuează prin bulbi-tuberi şi bulbi-fiice, sădire în luna aprilie-mai.
Steliţele perene înfloresc în luna iunie până la îngheţuri. Florile au culoare albă, roză şi liliachie. Sunt rezistente la ger, nepretenţioase faţa de sol şi nu necesită îngrijire minuţioasă. Se înmulţesc prin împărţirea tufelor sau prin seminţe.
Stângenel (iris) – înfloreşte în iunie, formând flori mari frumoase de diferite culori, dispuse pe pedunculi florali lungi şi groşi. Frunzele lungi ascuţite în formă de spadă se păstrează până toamna târziu. Este rezistent la ger. Preferă locurile însorite. Se înmulţeşte vegetativ prin împărţirea rizomului.
Rujii-galbene – plantă cu înălţimea până la 200 cm. Înfloreşte în luna august şi ţine până-n tomna târzie. Florile sunt mari de culoare galbenă deschisă. Tulpinile sunt drepte, frunzele – sectate. Se înmulţeşte prin împărţirea tufei.
Brumărelele înfloresc abundent de la sfârşitul lunii iunie până la îngheţuri. Florile de diferite culori, mirositoare sunt grupate în inflorescenţe de tip umbrelă dispuse pe vârful tulpinilor lungi. Faţă de sol nu sunt pretenţioase. Se înmulţesc uşor prin butaşii şi împărţirea tufei. Înmulţirea se efectuează primăvara devreme sau toamna.
Lupinul reprezintă un arbust înalt cu creşterea viguroasă. Înfloreşte din iunie până-n septembrie. Florile sunt de diferite culori, grupate în inflorescenţe lungi. Are frunze frumoase palmat-penate. Se înmulţeşte prin seminţe. Semănatul se efectuează în luna aprilie. Înfloreşte în al doilea an după semănat.
Crinul-galben este o plantă înaltă. Înfloreşte în lunile mai-iulie, formând flori mari galbene şi portocalii pe pendunculi lungi. Se plantează de-a lungul cărărilor şi în locurile semiumbroase. Pe unul şi acelaşi loc poate să crească până la 10 ani. Înmulţirea se efectuează prin împărţirea tufei.
Repartizarea florilor pe teren depinde de suprafaţa lotului, aşezarea lui, de speciile arborilor , arbuştilor, de unele particularităţi biologice ale plantelor. Unele plante floricole cresc bine în locurile deschise şi însorite – steliţele, garoafele, stângeneii, narcişii, bujorii, lalelele. Bujorii nu pot suporta apele freatice. În locurile semiumbroase cresc bine aşa plante ca alisum, căldăruşele, lupinul, regina nopţii, crinul galben, ciuboţica-cucului, ruji-galbene.
Plantele floricole aduse din pădure, ca lăcrimioarele, brebeneii etc. se sădesc pe un loc ferit de vânturi nordice, printre clădiri sau copaci.
Plantele floricole perene şi anuale se sădesc de-a lungul clădirilor, lângă terenurile grupelor, pe răzoare, ronduri, straturi, pe gazoane, lângă grupe de copaci, pe poienile din mijlocul gazoanelor.
Pe terenurile grupelor mici şi medii se cultivă plante floricole, ce nu necesită îngrijire specială, dar care înfloresc timp îndelungat, formând flori de diferite culori şi denumiri, pe care copiii le pronunţă uşor (pansele, bănuţi, călţunaşi, steliţe etc.).
Pentru ca pe locurile respective să fie întotdeauna flori, repartizând plantele pe răzoare, gazoane, în apropierea arbuştilor, se va ţine cont de timpul înfloririi plantelor. De exemplu, narcişii, lalelele, care înfloresc primăvara, se sădesc împreună cu plantele floricole perene şi anuale, ce înfloresc târziu (steliţe, gura-leului, brumărele).
Printre rândurile de bujori care înfloresc în prima jumătate a verii se recomandă să se sădească gladiole sau brumărele perene. Gherghinele se sădesc alături de plante anuale şi perene, ce înfloresc în prima jumătate a verii. Pentru a prelungi înflorirea unor plante se taie florile sau boboceii şi se împodobesc cu ele camerele. Timp îndelungat îşi păstrează aspectul decorativ narcişii, nemţişorii, brumărelele, gladiolele ţinute în apă.
Florile din diferite părţi ale stratului trebuie să se îmbine armonios în ceea ce priveşte culorile. În felul acesta se va ţine cont de cercul cromatic. Culorile roşu, portocaliu şi galben constituie aspectul cald al cercului, ele apropie perspectiva, iar culorile violet, albastru şi verde constituie aspectul rece al cercului şi îndepărtează perspectiva.
Îmbinări armonioase se obţin atunci, când alături cresc plante, ale căror flori au culori opuse gamei culorilor din cerc: flori violete cu flori galbene, verzi cu albe, albastre cu portocalii, verzi cu roşii. Culorile alb, sur, negru sunt neutre şi se pot îmbina cu orice altă culoare.
Dispoziţia plantelor floricole în strat trebuie să fie aşa ca cele mai înalte să se afle pe ultimul plan, iar mai aproape de marginea stratului – cu tulpini mai joase. Totodată, în ansamblul stratului trebuie să intre plante care înfloresc un timp mai îndelungat şi care înfloresc în diferite perioade ale anului. Începând cu luna martie-aprilie până în iunie înfloresc părăluţele; panselele înfloresc până în tomnă. În luna mai încep să înflorească narcişii, stângeneii, lalelele; în iunie – bujorii, crinii, macul, nemţişorii, garoafele etc. Din luna iunie şi până în august înfloresc mixandrele, gherghinele, garoafa-chinezească, gura leului, petunia, regina nopţii etc. Steliţele, brumărelele perene, zorelele, imortelele etc. înfloresc din iulie până în octombrie. În lunile octombrie- noiembrie înfloresc crizantemele, steliţele perene.
Reieşind din mărimea lotului de pământ şi numărul de copii, legumăria poate fi plănuită diferit: comună pentru toate grupele sau aparte pentru fiecare grupă. Locul destinat pentru legumărie trebuie să fie deschis, cu mult soare, dosit din partea de nord de construcţii, de un gard de lemn sau de un gard viu.
Dacă legumăria se plănuieşte pentru fiecare grupă aparte, apoi pentru fiecare copil din grupa mică se calculează câte 1m2, pentru cei din grupa mijlocie 1,5 m2, iar pentru cei din grupa mare până la 2 m2.
Terenul prevăzut pentru legumărie se împarte în parcele, fiecare parcelă având lăţimea de 60 cm, iar distanţa dintre ele – 50-60 cm. Pe urmă se trasează cărarea centrală cu lăţimea de 1,5 m. Aici se fixează şi suportul pentru sculele necesare de lucru. Se instalează, de asemenea, o masă şi bănci pentru odihnă şi pentru organizarea activităţilor şi observărilor.
În cazul când solul este rece şi greu, iar vara scurtă şi ploioasă parcelele se fac de 40 cm lăţime. În regiunile secetoase, unde solurile sunt uşoare iar locurile înalte parcelele se fac la nivelul pământului. Pe solurile cu umiditate medie înălţimea parcelelor atinge circă 15-20 cm. Ca ele să nu se împrăştie marginile se fac înclinate.
Legumăria se mărgineşte de o bordură formată din plante floricole de talie mică şi fragi. Bordura mai poate fi şi ca barieră naturală între grupe.
Legumăria destinată pentru grupele mici e bine să fie plantată lângă terenul de joc, ca educatorul să poată îmbina lucrul în legumărie cu jocul. Pentru grupele mijlocii şi cele mari legumăria este comună. Astfel devine posibilă cultivarea unui număr mare de plante fără ca să se repete unele şi aceleaşi.
Se recomandă cultivarea următoarelor plante legumicole: salata, spanacul, ridichea, ceapa, pătrunjelul, mazărea, varza, morcovul, sfeclă, castraveţii, pătlăgele, dovlecii, bostanii, patisonii, măcrişul, ţelină, mărarul, iar dintre plantele perene reventul.
În legumăria grupelor mici se cultivă aşa plante legumicole, care repede cresc şi se mănâncă în stare proaspătă, ca ceapa, mazărea, bobul, ridichea de lună. Unii copii cu o vârstă mai mare pot să semene seminţe de salată, morcov, nap.
În legumăria grupei mijlocii se cresc aceleaşi plante ca şi în legumăria pentru grupa mică, numai că este bine să fie câte 2 soiuri de fiecare plantă, cum ar fi salată-căpăţini şi lăptuci, ridichea de lună de culoare roză cu vârful alb. În legumăria pentru copiii grupei mijlocii se poate semăna spanacul. Prin compararea legumelor copiii pot găsi criterii de asemănare şi deosebire dintre ele.
În legumăria pentru grupa mare se cultivă toate plantele legumicole recomandate pentru terenul grădiniţei de copii, atât cele care se înmulţesc prin seminţe, cât şi cele ce se înmulţesc prin răsad: specii de varză (varză albă), tomatele, castraveţii, dovlecii. E bine să se cultive bostanul, floarea soarelui, cartoful.
Plantele legumicole se împart în câteva grupe: pentru frunze – varză, salată; pentru fructe – castraveţii, tomatele, dovleacul, mazărea, fasolea etc.; pentru rizocarpi – ridichea, napul, morcovul; pentru bulbi – ceapa, usturoiul.
Pe terenul grădiniţei se cultivă plante nepretenţioase faţă de sol, care se îngrijesc uşor, cresc şi se coc repede, au organe comestibile cu gust plăcut, pot fi consumate în stare verde şi prezintă interes pentru observarea dezvoltării lor. Cele mai potrivite plante legumicole din acest punct de vedere sunt următoarele:
Ceapa – creşte repede, nu are nevoie de îngrijire prea mare, poate fi semănată de copii din toate grupele.
Mazărea zaharată – răsare repede, nu este pretenţioasă faţă de sol şi nu cere o îngrijire specială, are gust plăcut, boabe mari, poate fi semănată de copiii din toate grupele.
Bobul şi fasolea au aceleaşi calităţi preţioase ca şi mazărea.
Ridichea (soiurile de lună şi cele albe) răsare şi se coace repede, nu este pretenţioasă faţă de sol, are seminţe mari, care pot fi semănate atât de copii din grupa medie cât şi din cea mare.
Napul se coace repede, se îngrijeşte uşor, se consumă în stare crudă. Seminţele sunt mici şi deci pot fi semănate numai de copii din grupa pregătitoare.
Sfecla creşte pe orice sol, nu cere multă îngrijire, are seminţe mari, care pot fi semănate de copii din grupa mijlocie.
Castraveţii cresc repede, prezintă interes pentru a observa dezvoltarea-apariţia frunzelor, florilor, creşterea fructelor. Au seminţe mari, pe care le pot semăna copiii din grupa medie şi mare.
Salata creşte repede, nu este pretenţioasă faţă de mediul în care se cultivă, conţine vitamine. Seminţele ei sunt foarte mici, de atâta poate fi sădită numai de copiii din grupa mare şi cea pregătitoare.
Tomatele sunt cel mai potrivit obiect pentru cultivarea răsadului şi sădirea lui de copii din grupa mare. Fructele tomatelor sunt frumoase şi bogate în vitamine. Uşor se pot face observări asupra creşterii şi modificării frunzelor şi fructelor, a schimbărilor culorii la fructe.
Varza prezintă interes nu numai în privinţa creşterii răsadului, dar şi a familiarizării copiilor cu insectele, car aduc daune plantelor de cultură.
Dovleacul şi dovleceii cresc repede, îi atrag pe copii din toate grupele prin mărimea şi culoarea vie a florilor şi fructelor.
Morcovul şi pătrunjelul sunt nişte plante, care se recomandă să se semene toamna târziu cu participarea copiilor din grupa mare şi cea pregătitoare.
Din culturile enumerate mai sus pentru copiii din grupele mici se iau 1-2 culturi, pentru cei din grupa medie –2-3, pentru cei din grupa mare – 4-6, pentru cei din grupa pregătitoare–6-8.
Alegerea locului. Copacii principali ai livezii sunt merii şi perii. Aceşti copaci fructiferi pentru creşterea şi dezvoltarea lor au nevoie de locuri şi soluri speciale, deoarece sistemul lor radicular pătrunde adânc în pământ, iar ei se cultivă pe acelaşi loc pe un termen îndelungat – 10- 15 ani şi chiar mai mulţi. În aşa scopuri sunt binevenite locurile nu prea înalte şi ferite de vânturi reci.
Solurile pentru copacii şi arbuştii fructiferi trebuie să fie uşoare. Pe solurile grele lutoase creşterea şi dezvoltarea lor nu este normală. Straturile de subsol e necesar ca să fie permeabile pentru apă. Excesul de apă duce la pieire a sistemului radicular. Nu suportă nici apele freatice, care de asemenea duc la pieirea sistemului radicular.
În scopul creării unei livezi se folosesc puieţii repicaţi, care ating vârsta de 2 ani, au o rezervă considerabilă de substanţe prastice şi care prind repede rădăcini. Puieţii pot fi răsădiţi primăvara şi toamna. Pentru sădirea de primăvara gropile se sapă de cu toamnă, iar pentru sădirea de tomnă – cu cel puţin 2 săptămâni înainte.
Efectuând sădirea puieţilor trebuie să ţinem cont de faptul ca colul lor radicular să se afle cu 2-3 cm mai jos de nivelul solului. După sădire fiecare puiet se leagă de un tutore, se udă şi se scurtează în scopul micşorării suprafeţei foliare şi a reducerii evaporării.
Copacii şi arbuştii fructiferi se repartizează printre alte plante în aşa fel, ca să-şi poată întinde liber rădăcinile şi dezvolta coroana sau tufa. Merii şi perii cu tulpina înaltă se sădesc la 5-6 m unul de altul, iar cei pitici – la 3-4 m tot la această distanţă se sădesc şi vişinii şi prunii pitici. Coacăzul şi agrişul se repartizează, de regulă, de-a lungul cărărilor dintre parcele, la distanţa de 1-1,5 m între rânduri, iar între plante – 60-80 cm.
Fragii se sădesc pe un sector neted bine iluminat şi dosit. Sădirea se efectuează pe straturi nu prea înalte, în două rânduri, la o distanţă de 25-30 cm între plante. Dacă locurile destinate pentru sădirea fragilor sunt joase, apoi se fac straturi cu înălţimea de 25-30 cm.
În livezile grădiniţelor de copii se recomandă sădirea unor astfel de pomi şi tufari fructiferi ca mărul, părul, vişinul, prunul, coacăzul roşu, negru şi alb, agrişul, zmeurul, iar din cele ierboase fragul şi căpşunul. Mai jos dăm caracteristica lor scurtă.
Mărul este rezistent la ger, creşte pe diferite soluri, rodeşte în fiecare an. Este foarte frumos, are florile albe cu o nuanţă roză şi cu un miros foarte plăcut. Frunzele au o formă ovală, sunt ascuţite şi au peţioluri foarte scurţi. Fructele au, în dependenţă de soi, diferite mărimi, forme şi culori. Pe teritoriul Republicii Moldova se întâlnesc soiurile locale vechi ca: mărul Domnesc, Nistreţ, Şafran-de-vară, Ţiganca, Calvil-de-zăpadă etc. Din soiurile raionate putem numi: Melba, Giois- de-vară, Calvil-de-zăpadă – de toamnă, Gionatan, Renet Simerenco, Vagner-premiat – de iarnă.
Părul este mai puţin rezistent la ger decât mărul şi este mai pretenţios faţă de sol, dar are o longevitate mai mare. Rodeşte bine în fiecare an. Florile sunt albe şi foarte mirositoare. Frunzele cresc în mănunchiuri şi au peţiolurile de aceeaşi lungime cu limbul.
În Republica Moldova sunt raionate următoarele soiuri: Favorita lui Clapp, Bere Giffar-de vară, Bere Bosc, Bere Lighel, Chiffer-de toamnă, Bere Ardanpon, Chiure, Pass Crassan-de iarnă.
Vişinul reprezintă un copac pomicol nu prea mare, rezistent la frig şi nepretenţios faţă de sol. Are flori albe foarte frumoase, mirositoare şi grupate în inflorescenţe de tipul umbelă. Frunzele sunt ovale, alungite, cu partea superioară strălucitoare. Vişinele se coc mai devreme decât fructele altor pomi. Soiurile cele mai potrivite pentru Republica Moldova sunt: Podbeliscaia, Şpanca târzie, Timpurie engleză, Samsonovca etc.
Prunul deseori suferă din cauza gerurilor şi a îngheţurilor de primăvară. Este o plantă iubitoare de căldură. Iubeşte solurile fertile. Începe să rodească în cel de-al 4-6-lea an după plantare.
Soiurile mai răspândite sunt: Vengherca, cu fructele alungite, de culoare întunecată, Rencold, cu fructele rotunde sau ovale de culoare galbenă sau verde.
Soiurile raionate în Republica Moldova – Vinete moldoveneşti, Vinete codrene, Vinete-de-Italia, Rencold Altan, Ana Şpet, Soperniţa, Persicovaia şi Septembrie.
Coacăzul este un arbust peren cu înălţimea de 1,5 m şi cel mai rezistent la frig din toţi arbuştii. Se înmulţeşte uşor prin butaşi şi prin împărţirea tufelor. Rodeşte în al doilea sau al treilea an după plantare. Fructele conţin multe vitamine, iar frunzele – ulei eteric cu miros caracteristic. Florile sunt mici de culoare verzuie, adunate în panicule suspendate.
În livezile grădiniţelor de copii se plantează mai mult coacăzul roşu şi coacăzul alb. Din punct de vedere ornamental ele prezintă un interes sporit, pe când coacăzul negru prezintă un interes mai mare pentru producţie, deoarece conţine în fructele sale multe vitamine, substanţe aromate, acizi organici, săruri minerale etc.
Coacăzul roşu şi coacăzul alb se dezvoltă mai bine pe soluri uşoare dispuse pe locuri deschise şi calde, pe când coacăzul negru preferă solurile luto-nisipoase, moderat umede, dispuse pe terenuri joase. Coacăzul se înmulţeşte prin marcote, prin împărţirea tufei şi prin butăşire.
Agrişul reprezintă un arbust mare cu înălţimea de 1,5-2 m. Preferă locurile bine pregătite, iernează minunat sub zăpadă. Suportă o aciditate nu prea mare a solului. Fructifică după 2-3 ani după sădire. Se înmulţeşte ca şi coacăzul. Frunzele sunt lobate, tulpinile au spini. Florile sunt de culoare verzuie. Fructele relativ măşcate şi de diverse culori. Conţin mult zahăr şi vitamine. În Republica Moldova soiurile mai răspândite sunt Bocionocinâi, Soiul nr.3515 şi Soiul nr.3814.
Zmeurul reprezintă un semiarbust sau arbust cu înălţimea de până la 2 m. Partea subterană a plantei este multianuală (perenă), iar cea supraterană – bienală, prezentată prin lăstari verticali şi ghimpoşi. Lăstarii sunt anuali şi bienali. Cei anuali nu dau rod, ci îşi termină creşterea în cursul perioadei de vegetaţie, formând muguri de rod. Din mugurii de rod în anul următor se formează lăstari care înfloresc şi dau fructe. Zmeurul preferă locuri calde, moderat umede. Se înmulţeşte prin drajoni de rădăcină. Solurile prea umede nu le priesc, iar pe cele prea uscate se dezvoltă slab şi se vestejesc. Drajonii de rădăcină se înlătură în fiecare an, lăsându-se câte unul la fiecare 10-15 cm. Longevitatea plantelor depinde de condiţiile de sol şi de îngrijire. În medie este de 10- 15 ani.
Zmeurul rodeşte în al doilea an după plantare. Recolta maximă se obţine în al patrulea şi al cincilea an şi se menţine aşa până la 10 ani. După 10 ani survine îmbătrânirea arbustului şi mărunţirea fructelor.
Fragul reprezintă o tufuşoară mică cu sistem radicular superficial. Fragul este cel mai răspândit din ierburile fructifere, deoarece prezintă o mare valoare economică. De regulă, înmulţirea fragului se efectuează prin rozete de frunze ce se formează pe stolonii tulpinilor plantei-mamă. Faţă de sol fragul nu este pretenţios, însă creşte mai bine şi se dezvoltă pe solurile luto-nisipoase. Iubeşte solurile bine aerisite, bogate în substanţe nutritive şi nu prea umede. Pe unul şi acelaşi loc creşte bine 4-5 ani. Apoi acest teren trebuie bine prelucrat, afânat şi sădit cu soiuri noi. Fragul rodeşte în cel de al doilea an după plantare. Fiind sădit primăvara devreme, fructifică în acelaşi an. Florile sunt de culoare albă şi au formă de stea. Ele se dezvoltă la subţiorii frunzelor. După polenizare ele se apleacă în jos, de aceea şi fructul este suspendat. El se dezvoltă dintr-un receptacol îngroşat şi poartă denumirea de fruct fals. Fructele mari şi aromate sunt foarte gustoase şi folositoare. Fragul adesea este numit căpşuna, ceea ce este o mare greşeală.
Căpşunul se deosebeşte de frag după aspectul exterior al fructelor. Dacă la fragul fructul este mare, roşu şi alungit, apoi la căpşune fructul este violet, sferic, de dimensiuni mai mici. Căpşunul este mai rezistent la frig decât fragul şi deci suportă mai uşor gerurile şi îngheţurile. Căpşunul se înmulţeşte prin sotloni anuali. Soiurile de căpşune mai răspândite în Republica Moldova sunt: Frumuşica, Moldovanca, Chişinău, Culvet etc.
În Flora Republicii Moldova există un şir de plante otrăvitoare, care nu sînt admisibile în nici un caz pe teritoriul grădiniţei de copii:
Măselariţa face parte din familia solanaceelor şi este o plantă otrăvitoare. Denumire populara a acestei plante este nebunariţa, maselar. La maturitate, maselariţa masoara între 20 cm şi un metru inălţime. Tulpina este dreaptă şi puternică, iar frunzele sînt alterne. Florile au culoarea galbenă, fiind străbătute de nişte nervuri violete. Din punct de vedere medicinal, valoroase sunt frunzele, ramurile tinere şi seminţele, din care se prepară infuzie, tinctură, extract hidroalcoolic, sirop, pilule. Florile conţin atropină - un alcaloid utilizat ca antispastic, dar şi în oftalmologie pentru mărirea diametrului pupilei.
Preparatele de măselariţa au puternice efecte sedative, hipnotice, antinevralgice, antispasmodice. Tratamentele cu extracte de măselariţa se fac numai sub îndrumarea specialistului, măselariţa fiind foarte toxica.
Laurul este o planta ierbacee, anuală, inaltă pînă la 150 cm, cu o tulpină dreaptă, cilindrică, verde, glabră, ce se ramnifică formînd o coroana asemanatoare unui copăcel. Frunzele au un peţiol lung, sunt asezate altern, ascutiţe la vîrf, cu dinţi rari, iar între dinţi prezentînd nişte scobituri (sinusuri). Intreaga plantă are un miros neplacut. Florile sunt albe cu 5 petale unite între ele, de forma unei pîlnii înconjurate de un caliciu umflat, terminat cu 5 dinţi. Fructul este o capsula mare, acoperită cu ghimpi, asemănător fructului de castan sălbatic. La maturitate se deschide prin 4 desparţituri, lăsînd să cadă numeroase seminţe negre. Înfloreşte din iunie pînă în septembrie. Creşte prin locuri necultivate, mai ales la marginea satelor, pe terenuri unde au fost depozitate gunoaie.
Mătrăguna, care în popor se mai numeşte cireaşa lupului, doamna codrului, doamnă mare, beladonă este o erbacee puternică, înaltă de 1,5 metri, perenă. Aparţine familiei solanaceelor. Rădăcinile sunt ramificateşi bine ancorate în sol. Partea aeriană a mătrăgunei este o tufă impresionantă. Mătrăguna înfloreşte în lunile iulie şi august. Florile sunt brune, violete, roşcate, iar în interior sunt gălbui. Fructele sunt modeste, nişte bobiţe sferice, negre. Mătrăguna creşte în flora spontană de pe tot cuprinsul ţării – la marginea pădurilor, în luminişuri, în tufărişuri, în zone cu arbuşti.
Mătrăguna poate fi întâlnită şi sub formă cultivată, preparatele şi extractele din această plantă fiind întrebuinţate nu numai în terapii tradiţionale sau în medicină, ci şi în industria farmaceutică.
Mătrăguna conţine atropină, scopolamină, beladonină – care sunt nişte alcaloizi. De fapt, în totalitatea ei, această plantă conţine, în cantitate mare, alcaloizi, care sunt puternic toxici, foarte otrăvitori.
Utilizarea mătrăgunei, a extractelor sau a oricărui preparat pe bază de mătrăgună poate fi mortală fără îndrumarea medicului. De aceea, mătrăguna nu se va utiliza decât aşa cum se prescrie şi se administrează orice medicament periculos, adică în condiţii de maximă securitate.
Ricinul este o plantă subtropicală şi tropicală care în India şi in Africa se prezintă sub forma unui arbore înalt până la 15 m. La noi este cultivată ca plantă ornamentală. Tulpina ricinului este înaltă de 1.5-23 m, la bază groasă de 3-5 cm, fistuloasa, glabră (lipsită de perişori pe suprafaţă) verde sau roşiatică. Frunzele sunt mari, cu un diametru de 30- 40 cm, lung peţiolate cu suprafaţă lucioasă. Inflorescenţele terminale cu flori femele roşcate, situate în partea superioară şi flori mascule, gălbui, situate în partea inferioară a inflorescenţei. Fructul este o capsulă spinoasă, lungă de 15-20 mm, cu 2-3 seminţe. Seminţele sunt lungi de 8-22 mm, late de 4-12 mm şi groase de 4-8 mm, brune, brun-roşcate. Înfloreşte din luna iulie până la primele geruri. Seminţele, fiind utilizate în alimentaţie pot provoca diaree acută, ce va duce la dehidratarea organismului şi respectiv la deces. 
Metoda de învăţământ este o cale de organizare şi dirijare ale învăţării în vederea atingerii obiectivelor specifice obiectului, un ansamblu organizat de procedee. Metoda constituie modalitatea prin care se obţine transmiterea şi însuşirea conţinutului noţional al activităţilor de familiarizare a copiilor cu natura.
Specificitatea conţinutului, aspectul logic al cunoştinţelor despre natură, impune un caracter obiectiv metodelor de învăţământ. De asemenea, metoda influenţează şi determină modul de receptare a conţinutului, gradului de accesibilitate a cunoştinţelor şi valoarea informativă şi formativ-educativă a actului didactic. Astfel, între scop şi conţinut, metoda apare ca un instrument în vederea atingerii finalităţilor urmărite.
Metoda se constituie dintr-o varietate de procedee ce concură la atingerea scopului propus, iar eficienţa metodei este asigurarea de calitatea şi varietatea procedeelor alese de către educatoare.
Ca elemente structurale ce caracterizează metoda, procedeele sunt subordonate finalităţilor urmărite, determinată fiind relaţia dinamică între procedeu şi metodă. De exemplu: metoda explicaţiei devine procedeu în cadrul jocului, iar jocul poate constitui un procedeu în cadrul metodei exerciţiului.
Eficienţa unei metode depinde de modul în care declanşează la copil actele de învăţare şi de gândire prin acţiune, de măsura în care determină şi favorizează reprezentările specifice unei anumite etape de formare a noţiunii.
Funcţia cognitivă – este o funcţie de conţinut, de organizare şi dirijare a învăţării.
Ea exprimă faptul că metoda traduce în act de învăţare (de cunoaştere) o acţiune proiectată de educatoare în plan mintal, conform unei strategii didactice, transformând în experienţe de învăţare, pentru copii, obiective de ordin cognitiv.
Funcţia formativ - educativă – contribuie la realizarea obiectivelor de cunoaştere.
Metodele au calităţi ce exersează şi elaborează funcţiile psihice şi fizice ale copilului şi conduc la formarea unor noi deprinderi intelectuale, aptitudini, capacităţi şi comportamente. 
Funcţia operaţională (instrumentală) serveşte drept tehnică de execuţie, în sensul că favorizează atitudinea obiectivelor.
Funcţia normativă – optimizează acţiunea, arată cum trebuie să predea, cum trebuie să procedeze; permite educatoarei
dirijarea, corectarea, şi reglarea acţiunii instructive în direcţia impusă de finalitatea actului instrucţional.
Literatura pedagogică oferă variante de clasificare a metodelor de învăţământ, dar luând în considerare specificul activităţilor de familiarizare cu natura în învăţământul preşcolar considerăm utilă următoarea clasificare:
1) după scopul didactic urmărit, metodele de învăţământ se clasifică în: metode de dobândire a cunoştinţelor, metode de consolidare şi formare de priceperi şi deprinderi, metode de sistematizare şi verificare;
2) după dezvoltarea bazei senzoriale de cunoaştere: metode intuitive (concret senzoriale). Copilul observă obiectele, recepţionează şi acumulează percepţii şi reprezentări, realizând o cunoaştere intuitivă, metode practice – copilul acţionează cu obiectele, însuşindu-şi treptat şi nuanţat reprezentări; metode verbale – copilul ajunge la cunoaştere prin intermediul cuvântului.
Din consideraţiile anterioare apare evident că metodele verbale devin procedee eficiente de realizare a metodelor intuitive şi practice, iar cele intuitive devin procedee pentru metodele practice.
metoda de cunoaştere directă a realităţii, copilul aflându-se în contact direct, senzorial cu realitatea. De asemenea este o metodă principală de familiarizare a copiilor cu natura, care asigură formarea reprezentărilor reale despre natură, perceperea estetică a
naturii, interesului şi dragostei faţă de ea. Această metodă corespunde posibilităţilor cognitive ale copiilor. Anume la vârsta preşcolară percepţia senzitivă joacă un rol important la cunoaşterea obiectelor realităţii obiective, ea este fundamentul trainic al dezvoltării gândirii logice.
Cercetările efectuate de V.I.Loghinov A.Matveev, P.G.Somorucov permit să fie depistate următoarele direcţii de dezvoltare a observării:
1. Pe măsura dezvoltării observării se schimbă corelaţia dintre procedeele senzoriale şi intelectuale, incluse în activitatea legată de aceasta. La etapele iniţiale de dezvoltare a acţiunii de observare o importanţă primordială au procesele senzoriale – diferitele genuri de percepţie. Rezultatul ei îl constituie acumularea reprezentărilor, impresiilor despre aspectul exterior al obiectelor, fenomenelor, plantelor, animalelor ş.a.
Pe măsura dezvoltării observării creşte importanţa proceselor intelectuale – gândirii, memoriei, imaginaţiei, vorbirii. În rezultat copilul poate observa schimbările obiectului, determină cauzele lor.
2. Altă direcţie în dezvoltarea acţiunii de observare sunt schimbările structurii, statornicirea şi perfecţionarea anumitor componente ale ei. Acţiunii de observare în stare dezvoltată îi este caracteristică prezenţa scopului şi sarcinilor, căilor de soluţionare a cutarei sau cutarei sarcini, motivelor planificării etc.
Dezvoltând acţiunea de observare, educatorul rezolvă următoarele sarcini: 1) le formează copiilor priceperea de a accepta sarcina cognitivă a observării, apoi şi s-o pună; 2) îi învaţă pe copii să deprindă diferite procedee de cercetare în dependenţă de caracterul obiectului; îi învaţă să respecte planul observării, apoi să-şi planifice independent observările; 4) formează priceperea de a selecta proprietăţile şi calităţile obiectelor luate sub observaţie în conformitate cu sarcinile puse; 5) îi învăţa pe copii să reflecte rezultatele observării în activitatea productivă şi în vorbire; 6) foloseşte acţiunea dezvoltativă a observării la formarea şi perfecţionarea proceselor cognitive psihice, care fac parte din structura lui.
În dependenţă de caracterul cognitiv al sarcinii în familiarizarea preşcolarilor cu natura se aplică diferite tipuri de observări:
1. Observarea de identificare. Sarcina acestui tip de observare este de a răspunde la întrebarea: ce sau cine e acesta, cum e ea, care-i sunt proprietăţile, calităţile, cum se manifestă, cum interacţionează cu tot ce-l înconjoară etc.
Acest tip de observări, de regulă, are loc în două cazuri: primul – când copilul apelează la obiect în legătură cu eventuala activitate productivă, a doua - în cazul familiarizării cu un nou obiect sau fenomen al naturii.
Tipul dat de observări este utilizat în toate grupele de copii, atât la familiarizarea lor cu obiecte necunoscute ale naturii, cât şi pentru a preciza şi lărgi cunoştinţele deja formate.
În timpul observării analitice de identificare se foloseşte activ cuvântul, vorbirea. În forma orală se realizează formularea scopului şi sarcinilor observării, cuvântul manifestându-se şi ca instrument de analiză , în cuvânt îsi exprimă şi rezultatul observării – raţionamentul despre obiect. În procesul observării de identificare, care constituie o activitate cognitivă complicată participă în interdependenţă emoţiile, atenţia voluntară, interesele.
2. Observarea reconstitutivă este un gen specific de observare, care are sarcina ca în conformitate cu gradul de calitate, stabilit în gradul percepţiilor, să determine starea obiectului sau să reconstituie tabloul integru al evenimentului. Observările reconstitutive precum şi cele de lungă durată în virtutea complicaţiilor se aplică în munca cu copii de vârsta preşcolară mijlocie şi mare.
Observarea diferă în dependenţă de locul de unde se efectuează. După acest principiu se disting observări ce au loc în condiţii naturale şi observări, organizate în condiţii create artificiale.
Observările create în condiţii naturale sunt valoroase prin aceea că micuţii au posibilitatea să perceapă natura în toată varietatea ei. Ei văd totalitatea de obiecte ca element a comunităţii naturale fireşti, însuşesc legăturile şi interdependenţele care există obiectiv în natură, percep frumuseţea, dinamica ei.
Dar, concomitent cu observările, efectuate în condiţii naturale, se organizează şi observări în condiţii speciale, unde copiii pot nu numai urmări, ci şi influenţa asupra condiţiilor de întreţinere a obiectului, îşi pot verifica cunoştinţele în procesul întreţinerii.
Observările neprevăzute (independente) efectuate din iniţiativa copiilor însuşi sunt valoroase prin aceea că ele indică un interes bine orientat faţă de oarecare fenomen, obiect, al naturii. Aceste observări arată cu ce pot fi cointeresaţi copiii, îi ajută educatorului să mediteze asupra procedeelor individuale de dirijare a procesului de cunoaştere.
Observările planificate asigură consecutivitatea şi însuşirea sistematică a sarcinilor de program în ceea ce priveşte familiarizarea copiilor cu natura prin metoda observării, ajută la formarea priceperilor de a efectua observări colective asupra obiectelor şi fenomenelor naturii.
Felurile observărilor se pot stabili în funcţie de criteriile formative, respectiv participarea analizatorilor, cât şi introducerea operaţiilor gândirii. Din punct de vedere al participării analizatorilor mai frecvent se întâlneşte în practica educativă două feluri : observare cu participarea tuturor analizatorilor, în general, cu material distributiv şi observarea cu predominarea analizatorului vizual.
Privind tipologia din punct de vedere al gradării în introducerea operaţiilor de gândire se conturează trei grupe distinctive: observări în care se cere efectuarea într-o formă explicită a operaţiilor de analiză si sinteză, observări în care pe lângă obişnuirea copiilor cu efectuarea operaţiilor de analiză şi sinteză, se cere şi efectuarea operaţiei de comparare; observări în care pe lângă analiză , sinteză şi comparare se introduce operaţia de abstractizare. Observările se deosebesc şi în funcţie de materialul utilizat. Observări cu material natural şi observări cu material confecţionat.
După durata, observările se clasifică în observări de scurtă durată, care durează un timp relativ scurtă (căteva minute)- observări asupra aspectului exterior al unui fruct, legume, animal şi observări de lungă durată, care durează zile, săptămîni, luni, chiar ani: observare asupra creşterii şi dezvoltării seminţelor, cepei, copacului în cele patru anotimpuri.
După numărul de copii implicaţi în observare, deosebim obsevări frontale; individuale şi de grup.
Analiza pedagogică clară efectuată de educator a naturii în preajma grădiniţei, evidenţa particularităţilor caracteristice fiecărui obiect natural şi definirea posibilităţilor lui în ceea ce priveşte sarcinilor prime educative şi obiectivelor curriculare. Respectarea nomenclatorului model de obiecte, cu care pot fi familiarizaţi copiii prin intermediul observărilor. Aceste obiecte pot fi împărţite în patru grupe: 1) obiecte şi fenomene ale naturii nerte: apă, nisip, sol, zi, noapte, soare, stele, lună, ploaie, zăpadă, furtuna, vânt, curcubeu, foc etc. 2) plante de grădină, parc, pădure, livadă, câmpie, luncă; 3) animale domestice, animale sălbatice din ţinutul natal, păsări folositoare, amfibii şi reptile folositoare, peşti, insecte folositoare şi dăunătoare, exponenţi ai florei şi faunei ale rezervaţiilor din Moldova; 4) munca adulţilor şi copiilor în natură, ocrotirea naturii.
Organizarea acţiunilor de observare, în cadrul cărora se rezolvă în strânsă independenţă sarcini cu conţinut intelectual, estetic şi etic.
Asigurarea unui activism înalt al copiilor în cunoaşterea obiectelor şi fenomenelor naturii se obţine prin aplicarea de către pedagog a diferitelor procedee metodice.
Caracterul planic, consecutivitatea, desfăşurarea procesului de observare. Logica observării depinde de caracterul sarcinilor puse, de specia obiectelor supuse observării, de vârsta copiilor, de măsura în care cunosc obiectul. Chibzuind asupra organizării şi mersului observării, educatorul elaborează structura procesului de observare: cu ce să înceapă, ce aspecte, părţi, proprietăţi esenţiale trebuie evidenţiate, în ce consecutivitate şi raporturi, ce etape de dezvoltare şi transformare ale obiectului trebuie urmărite, ce caracterizează fiecare etapă, ce au ele în comun, ce le leagă într-un tot unic.
I etapă (pregătitoare). Scopul – a le trezi copiilor interesul faţă de obiectul observării. Procedee utilizate: convorbirea scurtă, orientarea spre ceea ce este nou, apelarea la experienţa personală a copiilor, demonstrarea diafilmului, a ilustraţiilor, care pregătesc copilul să perceapă obiectul. La această etapă educatorul indică scopul şi sarcinile observării.
II etapă. La începutul observării este necesar ca atenţia involuntar să fie îndreptată şi concentrată asupra obiectului observării, să se susţină interesul deja la prima etapă.
III etapă. Momentul de bază a procesului observării. El este cel mai fundamental în timp. În grupa mijlocie el durează 10-15 minute, în cea mai mare de 15 până la 25 de minute. Sarcina acestei observări constă în a forma o închipuire clară despre obiect, a le demonstra copiilor procedee de cercetare consecventă, însă de a le ajuta să cunoască obiectul respectiv.
Analizare cuprinde două etape: analiza liberă, în care copiii observă şi exprimă ceea ce-i impresionează pe loc, şi analiza sistematică care urmăreşte ordonarea impresiilor într-un tot.
La început se organizează contemplarea generală a obiectului, care imediat ar îndrepta atenţia copilului la însuşirea integrală a obiectului. Primele minute se rezervă pentru cercetarea de sine stătătoare a obiectului de către copil. Privindu-l, copilul are posibilitatea să spună tot ce ştie despre acesta. Perceperea nu trebuie să decurgă stihiinic, ci să urmărească un scop anumit, aşa o face cuvântul îndrumător al pedagogului.
Următorul element al observării este analiza sistematică a obiectului cercetat care urmăreşte următoarele criterii de cercetare a obiectului (după M.Taiban): perceperea aspectului global al obiectului, trecerea de la aspectul global, de la tot întregul la părţi, la aspectele izolate; trecerea de la părţile obiectului spre întreg, trecerea de la părţile componente ale obiectului de observat la însuşirile care-l caracterizează; trecerea de la părţile componente ale obiectului la funcţiile şi acţiunile caracteristice acestor părţi; trecerea de la funcţiile diferitelor părţi, de la acţiune care se efectuează , la părţile componente cărora acestea aparţin.
Analiza obiectelor şi fenomenelor realităţii trebuie să stabilească ce este, din ce este alcătuit, la ce serveşte, cum se prezintă sub raportul dimensiunilor, culorii, formei, aşezării parţiale.
IV etapă – finală. Scopul ei este de a totaliza şi consolida cunoştinţele căpătate despre anumite obiecte şi fenomene, precum şi de a aprecia acele metode de cercetare a obiectului pe care l-au folosit copiii.
La încheierea unei observaţii se acordă prioritate elementelor de joc, acţiunilor cu caracter aplicativ, valorificării unor materiale artistice ce contribuie la rezolvarea obiectivelor formative specifice momentului final al observării. Se pot menţiona următoarele procedee practice din grădiniţă: joc liber cu animalele, aşezarea florilor în vaze, recitarea unei poezii, audierea unor ghicitori, consumarea unor produse, îngrijirea plantelor, animalelor, prepararea unor salate din legume etc.
O variantă complexă a observării independente o constituie observarea care vizează obişnuirea copiilor de a adresa întrebări adecvate în legătura cu obiectul observat şi de a găsi răspunsurile corespunzătoare. Această formă de observare presupune un nivel superior în dezvoltare a percepţiei şi acumularea unei experienţe de observare a obiectelor sau fenomenelor naturii. Ea se planifică numai după un şir de observări ale unor plante, animale cu aspecte similare. Acest fel de observare nu poate fi aplicat la observarea fenomenelor mai complexe ale naturii, deoarece o astfel de desfăşurare ar încălca cerinţele principiului accesibilităţii. O altă structură şi caracteristică a observării cuprinde cea prin comparaţie care cuprinde iniţial analiza separată a fiecărui element propus pentru observare şi stabilirea numai în cadrul sintezei finale de către educatoare sau de către pedagog cu ajutorul copiilor a deosebirilor şi asemănărilor. Această modalitate este recomandată la copii cu un nivel de experienţă senzorială mai redus, la grupa mijlocie mai ales, la începutul anului şcolar şi numai în cazurile în care obiectele alese nu sunt prea complicate, astfel încât analiza lor să nu se prelungească prea mult.
O altă modalitate preconizează ca în prima parte a observării comparative să se efectueze o analiză detaliată a primului element al comparaţiei. Se selectează pentru acest moment aspectul cel mai complex, cel mai puţin cunoscut. În partea a doua a observării, se introduce analiza celui de-al doilea element al comparaţiei care se realizează printr-o raportare permanentă la obiectul analizat anterior.
Cea maicomplexăformădeobservareprincomparaţie,pecareo menţionează literatura metodică, o constituie acea bazată pe o comparaţie între un element prezent şi unul absent, dar perceput anterior.
Grupa mică. Primele observări se realizează cu un număr mic de copii, având scop de a le forma deprinderea de a-şi concentra atenţia asupra obiectului observat, de a răspunde la întrebări, de a evidenţia cele mai caracteristice particularităţi ale obiectului.
Primele observări se efectuează asupra obiectelor vii. Obiectul şi copiii se plasează astfel ca primul să fie bine văzut de toţi, iar în caz de necesitate şi să poată contacta cu el. Atenţia copiilor se concentrează prin întrebările puse de educator, iar pentru a păstra atenţia copiilor educatorul le dă diferite misiuni: să hrănească animalul, să ude plantele. Pentru a determina caracteristicile animalului li se propune să-l mângâie. Se apelează şi la procedee de joc: imitarea mişcărilor, glasului, stabilirea anumitor contacte.
În timpul plimbărilor se realizează diferite observări cu un grup nu prea numeros de copii unde pedagogul le atrage atenţia asupra florilor vii din straturi, le propune să acopere cu palma o romaniţă, o gherghină, determinând care e mai mare etc.
Rezultatele observărilor, după cum le recomandă S.N.Nikolaev, trebuie reflectate în calendarul naturii prin intermediul fişelor pe care sunt desenate păsări ce vin în zbor la toacă etc.
Grupa mijlocie. Observarea cel mai des se foloseşte pentru familiarizarea cu obiecte noi, pentru lărgirea cunoştinţelor despre obiecte şi fenomene ale naturii.
Concomitent educatorul organizează observări de lungă durată pentru a urmări creşterea şi dezvoltarea plantelor cele mai pregnante schimbării sezoniere din natură. Aceste observări se efectuează mai întâi asupra unor obiecte aparte. Apoi observarea de lungă durată poate cuprinde mai multe obiecte.
Pe parcursul observării asupra transformărilor din natură, copiii din grupa mijlocie învaţă să evidenţieze particularităţile caracteristice ale obiectelor. În rezultat observarea devine diferenţiată, iar cunoştinţele copiilor, formate pe această bază, capătă corectitudine şi exactitate.
Observarea animalelor din colţul naturii grupei mijlocii se realizează sistematic. Timp de un an se pot efectua trei cicluri, fiecare a câte 5-6 observări şi se încheie cu o convorbire generalizatoare. Tematica ciclurilor include observarea păsărilor, peştilor, cobaiului.
După încheierea observărilor, în scopul consolidării cunoştinţelor căpătate, se ţin convorbiri cu subgrupele de copii, adresându-li-se întrebări cu scop de a-i învăţa pe copii să hrănească corect peştişorul, de a urmări comportarea lui în timpul dat.
Observările directe permit de a lărgi cunoştinţele copiilor despre animale şi puii lor. Copiii învaţă prin comparaţie să evidenţieze şi să descrie just toate părţile corpului şi particularităţile comportamentului. Ca şi în grupa mică, în procesul observării se recurge la diferite acţiuni de cercetare, procedeu de joc, obiective de muncă. Unele misiuni legate de efectuarea observării pot avea caracter cognitiv.
Mult timp în timpul observărilor se rezervă pentru a observa munca celor vârstnici în mediul natural: pregătirea florăriilor pentru iarnă, săditul copacilor, aplicarea îngrăşămintelor. Concomitent educatorul accentuează importanţa şi necesitatea fiecărei lucrări, efectuate de adulţi în natură în scopul îmbogăţirii şi protecţiei ei.
Grupa mare. Munca de familiarizare a copiilor şi de cultivare a unei atitudini pline de grijă faţă de plante şi animale se realizează în viaţa cotidiană. Conţinutul observărilor asupra naturii şi metodica dirijării lor este în grupa mare elaborată mai amplu de V.I.Avanesov şi N.E.Vinogradov. Metoda principală de lucru cu copiii este observarea de scurtă durată pe lotul grădiniţei, în colţul naturii, undeva în natura din apropiere, care se îmbină cu conversaţia liberă dintre educator şi copii. O importantă metodă de lucru este fixarea observărilor în calendare speciale, accesibile pentru a fi duse la copii din grupele mari. Spre exemplu: calendarul periodic al observărilor asupra fenomenelor sezoniere din natură, calendarul observărilor asupra păsărilor, calendarul observărilor asupra creşterii unei oarecare plante etc.
În grupa mare, în cadrul observărilor, pedagogul treptat acordă mai multă atenţie dezvoltării independenţei copiilor: priceperea de a observa de sine stătător schimbările ce au loc, de a înţelege cauza, de a verbaliza ceea ce a înţeles.
Pentru a compara două perioade consecutive şi a evidenţia particularităţile lor caracteristice este raţional să se efectueze observări dintr-un singur punct în diferite anotimpuri: la început, la mijloc şi la sfârşitul lor. Copiii sunt pregătiţi pentru generalizări prin intermediul conversaţiei. În cadrul conversaţiei cu care se încheie observarea, educatorul pune întrebări şi îndeamnă la căutări. Temele cognitive se complică treptat. În procesul de familiarizare a preşcolarilor cu natura vizionarea tablourilor, diafilmelor, diapozitivelor, filmelor cinematografice şi emisiunilor televizate nu are importanţă de sine stătătoare. Aceasta este definită de formele principale ale activităţii cognitive şi de conţinutul muncii instructiv-educative cu copiii de vârstă preşcolară. Importanţa metodelor nemijlocite de familiarizare cu natura nu poate fi subapreciată.
Necesitatea aplicării operelor de pictură, procesul familiarizării preşcolarilor cu natura este condiţionată de marea lor valoare cognitivă şi estetică. Tablourile dezvăluie în faţa copiilor astfel de aspecte ale naturii, care nu totdeauna pot fi observate în condiţii fireşti. Examinarea picturilor celebre contribuie la dezvoltarea impresiilor şi sentimentelor estetice, permite de a acorda atenţia acelor momente, care mai înainte rămâneau neobservate, trezeşte dorinţa de a povesti despre aceste frumuseţi, de a le privi încă o dată în viaţa reală.
La familiarizarea copiilor cu natura se folosesc pe larg tablourile pictorilor celebri, tablourile diferitor obiecte sau care reprezintă anumite subiecte, animale sau plante, munca oamenilor. Asemenea tablouri înlesnesc procesul de instruire, lărgesc cunoştinţele despre lumea naturii, contribuie la precizarea şi sistematizarea cunoştinţelor despre particularităţile caracteristice ale naturii ţinutului natal.
În literatura pedagogică sunt indicate cerinţele principale de care educatorul trebuie să ţină cont la selectarea lucrărilor de pictură despre natură: - toate lucrările trebuie să fie realiste şi de înaltă valoare artistică; - ca tematică ele trebuie să fie aproape şi accesibile copiilor; - trebuie să posede o rezervă de reprezentări şi cunoştinţe despre fenomene şi obiectele reflectate artistic; - lucrările de pictură trebuie să influenţeze emotiv asupra copiilor, să le prilejuiască impresii vii, să aibă ei răsunet; - aceste lucrări nu trebuie să fie multiplane, ci simple după compoziţie şi pregnante la culori, fără detalii de prisos.
În munca de familiarizare cu natura se foloseşte natura nertă, precum şi ilustraţii de carte, spre exemplu câţiva autori: I.Averin, I.Cârmu, L.Sainciuc, E.Draganovici, Iu.Vasneţov, E.Bianki, E.Ciaruşin ş.a.; tablouri consacrate naturii “Toamna de aur” I.Levitan, “Zboară cucorii” A.Stepanov, “Iarna” I.Şişkin, “Peisaj de iarnă” A.Savrasov, “Zare albastră” A.Riuev, “Buchetul Moldovei” V.Şcerbacov, “Flori” D.Naltandean etc.
Nu se recomandă utilizarea concomitentă a diferitor tablouri cu valoarea artistică: tablouri didactice şi ale clasicilor picturii. Tablourile didactice e mai raţional să fie folosite la etapa iniţială a instruirii, când cunoştinţele copiilor nu sunt suficiente, iar priceperea de a examina un tablou şi a evidenţia principalul din ce prezintă el – e imperfectă. Dar dacă copiii posedă deja anumite cunoştinţe, pot să dezvăluie suficient ideea pictorului, apoi este bine să examineze împreună cu dânşii tablouri de autori consacraţi.
În grupele mici operele de artă, afirmă P.G.Samorucov, se folosesc pentru a preciza şi concretiza cunoştinţele, la consolidarea lor. Educatorul pune întrebări scurte şi clare, accentuând ceea ce este caracteristic exteriorului şi comportamentului animalului, formei şi culorii anumitor părţi ale planetei. Organizând examinarea unui tablou tematic, educatorul înviorează ocupaţia copiilor cu diferite întrebări : “Cine e pictat pe tablou?”, “De ce culoare este blana pisicii?” etc.
În grupele mijlocii examinarea operelor de artă este orientată spre a lărgi, sistematiza şi generaliza cunoştinţele copiilor prin intermediul dialogurilor, povestirilor despre natură. La această vârstă copiii abia îşi formează deprinderea de a examina un tablou. De aceea copilul mai întâi constată ce obiecte sunt reprezentate în tablou.
Treptat este util să se aplice nu numai examinarea mai multor obiecte, ci şi să li se propună să compare animale sau păsări după ceea ce le deosebeşte sau le fac asemănătoare. Aceasta contribuie la dezvoltarea spiritului de observaţie al copiilor.
Făcându-i pe copii cunoscuţi cu un tablou nou este raţional să li se pună întrebări, pentru că, răspunzând, ei să concretizeze situaţia. Examinarea tabloului de obicei se încheie cu relatarea educatorului care se perfecţionează mereu, precizându-se conţinutul tabloului, alegând cuvinte mai expresive, pe înţelesul copiilor. După alcătuirea acestei povestiri pedagogul va formula mai uşor întrebările pentru conversaţie, reieşind din conţinutul tabloului, va analiza răspunsurile posibile.
Este necesar de a-i pregăti pe copii să compună singuri povestit oare, din experienţa lor proprie. La început ei sunt ajutaţi de educator pentru a inventa o istorioară. Apoi conform planului, la finele anului ei încep singuri să compună poveşti mici.
Expunerea după tablou se practică şi în grupele mari. Descrierea tabloului, compunerea unei povestiri mici contribuie la consolidarea cunoştinţelor obţinute, dezvoltă vorbirea coerentă. Pedagogul compune ca model o povestire şi le propune copiilor să redea conţinutul tabloului, să-l întituleze. În grupele mari operele de artă sunt utilizate la formarea noţiunilor. Pentru aceasta sunt selectate tablouri, se organizează examinarea şi analiza fiecăruia. Apoi sunt comparate mai multe tablouri după un semn esenţial pentru fenomenul dat.
Examinând împreună cu micuţii fiecare tablou, educatorul le îndreaptă atenţia asupra schimbărilor consecvente a timpului, îi face pe copii să înţeleagă dependenţa schimbărilor din lumea vegetală şi animală, de schimbările condiţiilor de timp.
Scopul apelării la operele de pictură este de a forma copiilor atitudinea estetică faţă de natură, iscusinţa de a vedea frumuseţea ei, de a vedea mijloacele pregnante de expresie, folosite de pictor.
Aplicarea ecranului didactic la familiarizarea copiilor de vârsta preşcolară cu natura contribuie la soluţionarea următoarelor sarcini: lărgeşte cunoştinţele copiilor despre natura ţinutului natal, le dezvoltă vorbirea, trezeşte la copii o atitudine şi interes emoţional deosebit, ceea ce contribuie la cultivarea atitudinii grijulii faţă de natură; educă un spectator deştept, capabil să perceapă profund materialul vizionat.
Importanţa cognitivă a ecranului didactic constă în aceea că el oferă posibilitatea de a-i cunoaşte pe copii cu acele fenomene ale naturii, perceperea cărora este dificilă sau decurg lent şi îndelungat. Pe ecranul didactic aceste fenomene parcă ar fi comprimate în timp, ceea ce asigură perceperea şi însuşirea lor. Vizionarea diafilmelor şi filmelor cinematografice, ca şi examinarea pânzelor picturale, poate fi repetat, ceea ce ajută ca toţi copiii să le însuşească conţinutul.
În munca cu preşcolarii se aplică două feluri de filme didactice: filmul-schiţă şi filmul-subiect. Deosebit de amplu sunt folosite filme- subiect, care sunt vizionate de copii cu mare interes, dar însuşirea materialului cognitiv cere atenţie deosebită din partea educatorului. Este vorba de aşa filme didactice cum ar fi: “Poveste a spicului”, “Păsările hibernaunte”, “Toamna”, filmul sonorizat “Iepuraşul cenuşiu”, precum şi diafilmele “Planta în diferite anotimpuri”, “Ocrotirea naturii”, “Animalele domestice în diferite anotimpuri”, “Animalele terestre şi acvatice” etc.
În general metodica demonstrării filmelor didactice logice include aceleaşi etape: Conversaţia preliminară în cadrul căreia se activează experienţa, cunoştinţele copiilor despre fenomenul vizat în filmul didactic. În încheierea conversaţiei în faţa copiilor se pune o nouă sarcină cognitivă, apoi ei vizionează filmul.
După vizionarea filmului are loc un schimb de opinii între copii şi educator. În acest caz nu trebuie să li se ceară copiilor să reproducă conţinutul filmului. Educatorul pune acele întrebări care îi permit să clarifice cum au înţeles copiii conţinutul filmului, le ajută să-l înţeleagă mai bine.
Pe parcursul discuţiei asupra filmului este important să se apeleze la experienţa de viaţă a copiilor, să se actualizeze cunoştinţele pe care le posedă.
Peste câteva zile filmul este demonstrat iarăşi. Înainte de aceasta educatorul atrage atenţia copiilor asupra acelor aspecte, care n-au fost bine percepute sau înţelese.
După vizionarea repetată se ţine o convorbire, care include redarea conţinutului, analiza filmului ca accentuarea factorilor esenţiali şi a legăturilor dintre ei. Pe parcursul convorbirii se poate menţine sau aprofunda impresia emotivă produsă de vizionarea filmului, retrăirea de către copii a evenimentelor şi faţă de eroii filmului.
Vizionarea filmelor didactice ca metodă de familiarizare cu natura este deja aplicată în grupa mică. La această vârstă savantul P. G. Samorucov recomandă utilizarea filmelor nesonorizate, însoţite de explicaţiile educatorului. Iar după vizionarea filmului nu se ţin convorbiri. În grupele mijlocii şi mari, după cum spune experienţa de lucru a educatorilor, se pot folosi pe larg diafilmele şi filmele sonorizate scurte.
Ca şi demonstrarea filmelor, vizionarea diapozitivelor şi a diafilmelor la fel sunt anticipate de o conversaţie scurtă, care îi pregăteşte pe copii de perceperea conţinutului. În grupele mare cu acest scop se organizează exerciţii, lectura cărţilor legate de conţinutul filmului. Pentru a consolida cunoştinţele, vizionarea se repetă, fiind urmate de redarea conţinutului, de mici conversaţii sau de executarea unor desene cu teme apropiate de conţinutul filmelor privite. La încheiere are loc conversaţia de totalizare.
Astfel toate metodele intuitive de familiarizare a copiilor cu natura, folosite în instituţiile preşcolare, au drept scop formarea la copii a unor reprezentări elementare şi reale despre obiectele şi fenomenele naturii înconjurătoare, despre munca omului în natură.
Demonstraţia – este metoda învăţării pe baza contactului cu materialul intuitiv, contact prin care se obţine reflectarea obiectului învăţării la nivelul percepţiei şi reprezentării. Ca metoda intuitivă demonstraţia este dominantă în activităţile de dobândire de cunoştinţe şi valorifică caracterul activ, concret senzorial al percepţiei copilului.
Eficienţa demonstraţiei, ca metodă, este sporită dacă sunt respectate anumite cerinţe de ordin psihopedagogic:
- demonstraţia trebuie să se sprijine pe diferite materiale didactice demonstrative ca substitute ale realităţi în măsură să reprezinte o susţinere figurativă, indispensabilă gândirii concrete a copilului, noţiunile fiind prezentate în mod intuitiv prin experienţa concret- senzorială;
- demonstraţia trebuie să respecte succesiunea logică a unei noţiuni sau acţiuni;
- demonstraţia trebuie să păstreze proporţia corectă în raport cu explicaţia, funcţie de scopul urmărit;
- demonstraţia trebuie să favorizeze învăţarea prin crearea motivaţiei specifice (trezirea interesului).
Jocul metodă de cunoaştere are o largă aplicabilitate, regăsindu- se pe anumite secvenţe de învăţare în cadrul tuturor activităţilor de familiarizare cu natura. Prin intermediul jocurilor copiii învaţă să privească natura înconjurătoare şi devin unele din metodele de cunoaştere a vieţii.
În scopul familiarizării copiilor cu natura se folosesc diferite jocuri: creatoare, didactice, mobile. Jocurile creatoare cu subiect ecologic apar în baza cunoştinţelor şi impresiilor despre natură, căpătate în procesul observărilor, excursiilor, plimbărilor, activităţilor, relatările educatorului pe diferite teme “Ferma”, “Magazinul de fructe şi legume”, “Livădarii” ş.a. În cadrul jocurilor creative îşi află reflecţie cunoştinţele despre plante şi animale, despre munca omului. Ele sunt caracteristice copiilor din grupele mijlocii şi mari. În grupele mici copiii imită glasurile şi mişcările păsărilor, animalelor.
Pentru jocurile creatoare cu subiect este necesar să se creeze anumite condiţii, în special: îmbogăţirea copiilor cu impresii vii despre fenomene naturale accesibile lor; impresionarea prin convorbiri sau momente caracteristice acţiunilor de joc; alegerea materialului pentru jocuri; dirijarea jocurilor cu scopul de a acţiona după anumit subiect, fără intervenţii prea insistente din partea educatorului.
În grupele mici şi mijlocii pentru dezvoltarea acţiunilor de subiect este raţional să se facă uz de posibilităţile oferite de jocurile teatralizate
după motivele povestirilor despre animale, de înscenările diferitor subiecte cu jucării, care dezvăluie particularităţile caracteristice lor.
Jocurile reprezentative cu subiect şi cele teatralizate deseori sunt incluse pentru jocurile ecologice cu subiect şi roluri, devenind astfel mai expresive şi mai interesante.
Un gen al jocurilor creative sunt jocurile care folosesc materialul natural: nisip, zăpadă, şut, pietricele, conuri de brad, scoarţă de copaci, iarbă, beţişoare ş.a. În procesul acestor jocuri copilul ia cunoştinţă de proprietăţile materialelor folosite, îşi dezvoltă capacităţile creatoare, imaginaţia.
Pentru ca jocurile să decurgă cu succes este necesar ca ele să fie dirijate de educator spre un anumit scop. Interesele faţă de aceste jocuri, dezvoltarea copilului depinde de faptul dacă educatorul l-a învăţat să sesizeze materialul şi calităţile lui, dacă a reuşit să-l facă pe copil conştient de posibilitatea folosirii materialului într-o activitate concretă.
Dirijarea jocurilor cu aplicarea materialelor naturale presupune crearea condiţiilor, care ar răspunde cerinţelor igienice şi pedagogice. Iar conducerea pedagogică a jocurilor cu aplicarea materialelor naturale trebuie orientat spre organizarea condiţiilor necesare pentru dezvoltarea activităţii orientative a acţiunilor lor.
Jocurile didactice. În cadrul lor copii învaţă a evidenţia proprietăţile anumitor obiecte, fenomene ale naturii, le compară, le grupează sau le clasifică după anumite criterii, trăsături generale. Copiii învaţă să judece, să generalizeze, antrenându-şi astfel atenţia, memoria, capacitatea de observare, se îmbogăţeşte vorbirea. În procesul jocurilor didactice se perfecţionează cultura senzorială a copiilor, se însuşesc etaloanele calitative ale obiectelor, acumulează experienţa senzorială. Prin selecţia jocurilor educatorul asigură lărgirea cunoştinţelor ecologice, dezvăluirea frumuseţii şi varietăţii naturii înconjurătoare, le cultivă o atitudine plină de grijă faţă de toate acestea.
Un joc didactic are următoarea structură: 1. Denumirea jocului
2. Obiective 3.Reguli de joc
4. Elemente de joc
5. Materiale
I. Organizarea activităţii
II. Desfăşurarea activităţii
III. Încheierea activităţii
Exemplu de joc didactic:
“Ghici după gust”
Obiective:
1. Consolidarea cunoştinţelor despre legume
2.Identificarea legumelor după gust şi miros
Reguli de joc:
A determina legumele numai după miros şi gust cu ochii legaţi.
Elemente de joc:
Ghicirea după gust şi miros, cu ochii legaţi
Materiale:
Legume bine spălate, tăiate mărunt
I. Organizarea activităţii:
Aerisirea sălii de grupă, aranjarea mobilierului în semicerc, pregătirea materialului, crearea condiţiilor favorabile desfăşurării activităţii.
II. Desfăşurarea activităţii:
A) Convorbire generalizatoare despre legume
C) Explicarea jocului ( Copii, priviţi în talger. Am legume tăiate mărunt. Am să vă rog să închideţi ochii şi să deschideţi gura. Amestecaţi bine şi ghciţi ce legumă aţi mîncat.
Ionel: Ceapă. De ce crezi că ai mîncat ceapă? La ce foloseşte ceapa?) III.Încheierea jocului:
Ce legume mai cunoaşteţi? Ce bucate se prepară din ele ?
Copiii împreună cu educatoarea prepară salată din legume şi o servesc la prînz.
La familiarizarea copiilor cu natura se aplică jocurile didactice cu diferite obiecte, jocurile de masă cu aplicarea materialului imprimat sau orale.
Jocurile cu obiecte se organizează folosind materiale naturale – frunze, seminţe, flori, scoarţă, fructe. Aceste pot fi legume, fructe, frunze de pe copaci şi tufari, plante, floricele, ierbacee sau de cameră: “Vârfurile şi rădăcina”, “Ghiceşte floarea”, “De pe ce copac este frunza?”.
Jocurile cu obiecte se aplică pe larg în grupele mici şi mijlocii. Ele oferă copiilor posibilitatea de a opera cu obiectele naturale, de a semnala anumite schimbări ce ţin de exteriorul lor.
Selectând şi aplicând jocurile didactice inclusiv cele cu obiecte, educatorul, după N.F.Vinogradov , trebuie să respecte anumite principii pedagogice:
1. Să se bizuie pe cunoştinţele obţinute de copii prin percepţie nemijlocită.
2. Să aibă grijă ca sarcina didactică să fie destul de dificilă, dar totodată pe puterile copiilor.
3. Să alimenteze interesul şi varietatea acţiunilor jocului.
4. Treptat să complice sarcina didactică şi acţiunilor jocului.
5. Să explice clar şi concret regulile.
Tematica jocurilor didactice din diferite grupe de vârste este determinată de conţinutul şi complexitatea sarcinilor cognitive.
În grupele mici jocurile didactice cu material natural rezolvă următoarele sarcini cognitive: a găsi obiecte similare, a găsi obiecte după denumire, a evidenţia semnele principale ale plantelor, a determina obiectul cu ajutorul unuia din organele de simţ; a grupa obiecte după criteriile: forma, culoare, mărime; a găsi obiectul după o parte a lui.
În grupele mijlocii se rezolvă în fond aceleaşi sarcini didactice ca şi în grupa mică. Complicarea sarcinii didactice prevede formarea priceperii de a descrie obiecte ale naturii.
În grupele mari sarcinile didactice au conţinut mult mai complicat, iar tematica şi mai variată: a găsi obiectul cu ajutorul unui analizator; a determina obiecte şi a le găsi după descriere; a forma un întreg din mai multe părţi; a grupa obiecte după criteriul utilizării lor; a determina consecutivitatea fazelor de dezvoltare a plantelor, a schimbărilor sezoniere; a clasifica obiecte şi fenomene.
Jocurile de masă cu materialele imprimate sunt o îndeletnicire interesantă pentru copii. Ele sunt diferite ca gen: tablouri , loto, domino, poze decupate ş.a. Aceste jocuri oferă posibilitatea de a preciza cunoştinţele copiilor despre obiectele şi fenomenele naturii, sunt orientate spre sistematizarea cunoştinţelor privind formarea priceperii de a determina obiectul descris. Acţiunile jocului sunt însoţite de cuvinte. Asemenea jocuri sunt utilizate în munca cu un număr nu prea mare de copii.
Tematica jocurilor: “Loto zoologic”, “Loto botanic”, “Loto Cu- cu-rigu”, “Anotimpurile”, “Domino”.
Jocurile verbale dezvoltă vorbirea coerentă , atenţia , perspicacitatea. Se organizează cu scopul de a consolida, sistematiza şi generaliza cunoştinţele despre funcţiile şi calităţile anumitor obiecte ale naturii. În aceste cazuri nu se cere nici un fel de înzestrare. Jocurile verbale sunt: “Păsări”, “Trebuie nu trebuie”, “Cine zboară, aleargă, sare?”, “Omul şi natura”.
Dirijarea jocurilor didactice se efectuează în trei direcţii principale: pregătirile pentru jocurile didactice, realizarea lor; analiza rezultatelor jocurilor.
Pregătirea pentru jocuri presupune: selectarea jocurilor în conformitate cu obiectivele educative şi instructive; determinarea timpului potrivit pentru realizarea jocului; alegerea locului pentru desfăşurarea jocului; determinarea numărului de participanţi, pregătirea materialelor didactice necesare; pregătirea copiilor pentru joc; îmbogăţirea cunoştinţelor despre obiectele şi fenomenele naturii, necesare pentru desfăşurarea jocului.
Realizarea jocului didactic necesită: familiarizarea copiilor cu conţinutul jocului, cu materialul didactic, care va fi aplicat, explicarea mersului şi regulilor jocului, demonstrarea acţiunilor jocului, totalizarea rezultatelor jocului.
În grupele mici jocul de regulă coincide integral cu activitatea. La prima etapă au mare importanţă cuvântul şi exemplul educatorului privind executarea acţiunilor jocului. De aceea educatorul se joacă împreună cu copiii. Regulile se explică pe parcursul jocului şi imediat se realizează. La etapa a doua educatorul dirijează jocul dintr-o parte, prin sfaturi, reamintirea regulilor. Totalizând rezultatele, pedagogul accentuează că la joc au participat toţi copiii.
În grupele mijlocii şi mari educatorul dezvăluie conţinutul jocului, accentuând regulile principale, demonstrează acţiunile pe parcursul jocului, explică şi celelalte reguli ale lui. Rolul conducător tot mai des este încredinţat copiilor.
Îndeplinirea sarcinilor jocului le cere copiilor să poată face concluzii, deducţii. Pentru a verifica justeţea lor, educatorul le propune copiilor să-şi motiveze deciziile, acţiunile. La finele jocului educatorul apreciază atât soluţionarea justă a sarcinilor puse, cât şi atitudinea plină de grijă a copiilor faţă de obiectele naturii.
Jocurile mobile cu caracter ecologic sunt legate de imitarea comportamentului animalelor, a modului lor de viaţă, unele din ele reflectând fenomene ale naturii nerte. O particularitate a acestor jocuri este posibilitatea de a influenţa asupra copiilor prin chipuri reprezentate de ei înşişi , precum şi prin anumite reguli (“Ursul şi albinele”, “Gâşte- lebede”, “Soarele şi ploaia”).
Preşcolarii de vârstă mică sunt captivaţi de jocurile cu subiect unde ei imită mişcări nu prea complicate: “Cloşca cu pui”, “Ursul la miere” ş.a. În grupele mijlocii şi mari copii participă la jocuri mobile şi distracţii organizate în lunci, pădure, la apă şi în apă, folosind particularităţile de sezon ale naturii înconjurătoare: “Stârcul”, “Păstorul şi turma”.
Consolidarea cunoştinţelor în cadrul jocurilor mobile poartă un caracter activ, iar emoţiile pozitive, buna dispoziţie contribuie la sporirea interesului copiilor faţă de natură.
Un rol important pentru familiarizarea copiilor cu natura, dar şi la fortificarea sănătăţii îl au jocuirle la aer liber.
Exemple de jocuri de familiarizare cu natura la aer liber:
1. Cucostîrcul şi broscuţele
Cucostîrcul stă, ascuns iar broscuţele stau pe frunze de nufăr, desenate cu cretă pe asfalt.
La un moment dat iese cucostrîrcul din ascunziş, zicînd:
Cine cîntă-aici “oac-oac” Ia fugiţi . Vă vin de hac Cucostîrcul fuge după broscuţe, broscuţele trebuie să ajungă pe frunzele de nufăr. Broscuţa prinsă devine cucostrîrc.
2. Somnul mustăcios
Pe asfalt este trasată o linie , care indică graniţa dintre apă şi mal. La 4-5 m de mal stă somnul (peşte), iar la 1-2 m de mal stau alţi peştişori mai mici.
Toate broscuţele spun în cor :
Lîngă nufărul frumos
Doarme somnul mustăcios
Iată-acuş el se trezeşte
Şi pe toţi ne fugăreşte
Somnul se trezeşte şi fuge după peştişori. Sarcina somunlui este să prindă peştişorii, atîta timp cît sînt în apă. Dacă peştişorul a trecut de linia , care indică graniţa dintre apă şi mal, somnul nu mai are dreptul să-l prindă. Peştişorul prins devine somn.
3. Expoziţia veselă
În prealabil colectivul de copii se împarte în 3-4 grupuri. Fiecărui grup i se repartizează un set de materiale de diferite mărimi; de ex. 7 conuri; 7 pietrcicele; 7 crenguţe; 7 frunzuliţe.
La un moment dat educatorul zice: “Mai mare”. În acest caz copiii trebuie să aranjeze oiectele primite în ordine descrescătoare ( de la mai mare la mai mic); Dacă educatorul zice “Mai mic”, copiii aranjeazăobiectele de la mai mic la mare.
4. “Busola”
Un copil , ales pentru jocul dat, priveşte atent, studiază terenul care îl înconjoară. Apoi educatorul îi leagă ochii. Copilul este rotit de cîteva ori, apoi este dezlegat de la ochi. Educatorul îi adreasează repede întrebări: “În ce parte se află stîlpul?”, “În ce parte este situat copacul?”, etc. Apoi copilul este întors la 90 ْ, apoi la 180 ْ
Copilului iarăşi îi sînt adresate întrebări de orientare.
5. “Eu ştiu”
Este un joc cu mingea. Pot juca cîţiva copii. primul copil ia mingea o loveşte de sol, spunînd: “Eu ştiu 5 denumiri de arbori: tei, salcie, stejar; pin; măr.” Dacă copilul se greşeşte, mingea se transmite următorui participant. Dacă nu se greşete, trece la nivelul următor: “Eu ştiu 5 denumiri de flori ....”, “Eu ştiu 5 denumiri de animale”, etc.
6. Numele meu
Fiecare copil trebuie să-şi găsescă un corp din mediul natural care începe cu prima literă a numelui său.
7. “ Grila”
Pe asfalt se trasează o grilă. În fiecare pătrăţică a grilei se pune cîte o plantă. Educatorul numeşte planta o descrie. Apoi copiii sînt rugaţi să se întoarcă cu spatele la grilă În acest moment educatorul, schimbă cu locul sau elimină din grilă o plantă. Copiii, întorcîndu-se trebuie să ghicească ce a dispărut sau ce a fost schimbat cu locul.
8. Fiecare la copacul său
În prealabil educatorul familiarizează copiii cu diverşi arbori din parc sau pădure, etc. La un moment dat educatorul zice : « Toţi copiii fug şi se ascund după stejar » sau « fetiţele se ascund după salcie, iar băieţeii se ascund după pin «
9. Săculeţul cu frunze
În prealabil educatorul familiarizează copiii cu diverşi arbori din parc sau pădure, etc. Educatorul are un săculeţ cu diverse frunze. Fiecare copil extrage din săculeţ o frunză şi găseşte copacul căreia îi corespunde.
Modelarea- metodă intuitiv-practică de studiere a mediului
Modelarea este o metodă intuitiv-practică , ce vizează reproducerea schematică a unui corp, fenomen, proces, pentru a facilita studiul acestuia.
Modelarea face vizibilă legăturile, proprietăţile obiectelor, care mai înainte erau inaccesibile pentru oercepţia directă, dar care sînt esenţiale la înţelegerea structurii corpurilor, proceselor şi fenomenelor naturale.
Prin modelare este înţeles procesul de creare a modelelor şi aplicarea lor la formarea cunoştinţelor despre proprietăţile, structura, relaţiile, legăturile dintre obiecte.
Modele privind formarea cunoştinţelor ecologice ale preşcolarilor au elaborat S.N.Nikolaev, I.A.Haidurov, L.M.Manevţov. Cu ajutorul modelării copiii pot lua cunoştinţă de anumite proprietăţi adaptive ale animalelor, cu ciclul schimbărilor sezoniere, de consumul diferenţiat de lumină al plantelor etc.
Modelul ca mijloc intuitiv-practic de cunoaştere a naturii poate să-şi îndeplinească funcţiile, dacă corespunde următoarelor cerinţe: 1) să reflecte clar proprietăţile şi legăturile principale, care sunt obiectul cunoaşterii, ca structura să prezinte o analogie a obiectului studiat; 2) modelul trebuie să fie simplu la percepţie şi accesibil în ceea ce priveşte confecţionarea şi punerea lui în funcţie; 3) să redea clar şi cu exactitate acele proprietăţi şi legături, care urmează să fie însuşite cu ajutorul lui; 4) modelul trebuie să înlesnească procesul cunoaşterii. În ştiinţele despre natură destinate preşcolarului se pot evidenţia trei tipuri de modele: obiectual, schematic, grafic.
Modelul obiectual seamănă în funcţiune cu obiectul natural, dezvăluie legătura lor cu mediul înconjurător şi ce e foarte important, este accesibil copiilor. Demonstrarea la concret permite să li se formeze copiilor o atitudine binevoitoare faţă de fiinţele vii, pune temeliile culturii ecologice. Drept model poate servi o pasăre răpitoare. Se confecţionează din hârtie neagră şi cu ajutorul unei panglici lungi de gumă se fixează pe un băţ. Prin diferite mişcări manuale este apoi imitat zborul, acţiunile păsărilor, ceea ce permite să li se demonstreze copiilor forme de comportament adaptiv.
Modelul schematic. În acest caz componentele esenţiale ale obiectului şi legăturile dintre ele sunt evidenţiate cu ajutorul unor obiecte imitatoare şi a semnelor grafice. ( Modelarea termometrului, modelarea sistemului solar, explicarea culorii de protecţie a animalelor, ceas, sistemul respirator din diverse materiale.)
Modelul grafic redă diferite feluri de relaţii. În ecologia preşcolară deseori se utilizează modele, grafice spaţiale şi temporare elaborate de S.N.Nikolaev. O serie de modele grafice (în interpretare pedagogică - calendare ale observării asupra obiectelor şi fenomenelor naturii) îi familiarizează pe copii cu succesivitatea transformărilor din natura nertă şi cea vie în diferite anotimpuri, permite să fie urmărită dinamica migrării păsărilor toamna şi primăvara.
Modelul calendar pentru grupele mici şi mijlocii se completează cu fişe ce reprezintă păsările venite la toacă. Aceste observări se realizează zilnic fără a face careva notiţe. Modelul calendar al grupei mari se completează astfel: în panglica respectivă se fac zilnic semne colorate care simbolizează păsările ce rămân în calendar. În grupa mijlocie, căutând fişele cu imaginea păsărilor, copiii au posibilitatea să compare fişele cu imaginile obişnuite în timpul observărilor.
Lucrul cu modelul-calendar în grupa mare este un mijloc practic de formare a gândirii logice. Copiii sunt învăţaţi să stabilească logic corelaţia dintre imagine şi obiect. Copiii vor memoriza uşor numirile păsărilor din mediul natural apropiat.
La cunoaşterea cu fenomenele naturale în diferite perioade ale anului o mare importanţă are modelul grafic – “calendar-paravan”. Lunar, timp de o săptămână, copiii efectuează observări asupra naturii regnului vegetal şi animal. Toate acestea îşi află reflecţia în modelul- calendar. Zilnic insignele-simboluri completează despărţitura “timpul”, iar cu creion colorat se completează compartimentul “Natura vie”. În acest grafic este redată vegetaţia ierboasă şi arboricolă, stratul de sol, păsările, insectele identificate în timpul observărilor. Acelaşi obiect este reflectat cu regularitate în diferite perioade ale anului. Notele făcute prin semne reflectă astfel lărgirea transformărilor consecutive din natură.
Modelele grafice pot fixa şi un alt tip de legitate a naturii – creşterea şi dezvoltarea organismelor vii. Calendarul-paravan reflectă parametrii spaţiali şi de timp ai creşterii şi dezvoltării plantelor de grădină. Observările şi însemnările făcute e o singură dată în săptămână. Constituie tabloul schimbării consecutive a părţii terestre a plantelor.
Înregistrarea concomitentă a timpului, operaţiilor de muncă creează o impresie despre condiţiile în care se dezvoltă planta legumicolă. Rubrica “timpul” demonstrează câte săptămâni continuă dezvoltarea legumei.
În toate etapele lucrul cu modelul-calendar îmbogăţesc cunoştinţele concrete ale copiilor, le formează un tip semnificativ de reprezentări, care reflectă procesul de transformare a obiectelor naturii în unitate cu parametrul timpului.
Este variată aplicarea modelelor în procesul pedagogic. În viaţa cotidiană aceasta e o completare a observărilor efectuate pe lot sau în ungheraşul naturii. Astfel utilizarea modelelor permite de a le dezvălui copiilor particularităţile esenţiale ale legăturilor şi dependenţelor din natură. Obiective dificile pentru percepere de către preşcolari, contribuie la perfecţionarea diferitelor aspecte ale activităţii intelectuale a copilului, la dezvoltarea conştiinţei lor ecologice.
Metoda modelarea poate fi utilizată de către copii în diverse centre de activitate. De exemplu, în Centrul de construcţii copiii pot construi un filtru de apă,o seră pentru plante, o căsuţă pentru animale, în centrul Ştiinţe pot modela un animal, o plantă şi descrie structura, pot înscrie observările în Calendarul Naturii, pot lucra cu modelul „Succesiunea anotimpurilor” pot studia, compara, analiza observa în baza modelelor deja existente (modele de legume, fructe) ; în centrul arte pot modela diverse corpuri naturale prin tehnica origami, quiling, etc.
Munca copiilor este una din metodele principale practice de familiarizare cu natura. În procesul muncii sub influenţa pozitivă a soarelui, aerului curat, al mişcării organismul copiilor se fortifică. În muncă se dezvoltă anumite deprinderi, coordonarea mişcărilor, munca contribuie la dezvoltarea fizică şi educarea normală a copilului.
Munca are mare importanţă pentru dezvoltarea intelectuală a copiilor. Ea este apreciată de S. N. Nikolaev, P. G. Sumorucov, L. I. Haidurov ca un important mijloc de dezvoltare a cunoştinţelor copiilor. În acest proces ei capătă cunoştinţe despre obiectul muncii, despre priorităţile şi calităţile plantelor, structura şi necesităţile lor, etapele principale de dezvoltare, metodele de creştere, despre schimbările de sezon din viaţa plantelor, despre animale, aspectul lor exterior, necesităţi, modalităţi de deplasare, comportare, modul de viaţă şi schimbările de sezon. Copiii se învaţă a determina interdependenţa dintre mediul de viaţă al animalelor în natură şi metodele de îngrijire a lor.
În procesul muncii copiii capătă deprinderi elementare de cultivare a plantelor, de îngrijire a lor şi a animalelor, învaţă a numi inventarul agricol. Copiii iau cunoştinţă de particularităţile muncii omului legate de completarea, păstrarea şi protecţia naturii plaiului natal.
Munca în natură, cum menţionează E. I. Korzakov, creează condiţii favorabile pentru educaţia senzorială a preşcolarilor, înfăptuind anumite acţiuni de muncă, copiii află că solul, plantele au diferite proprietăţi şi iau cunoştinţă de acestea.
E deosebit de mare importanţa muncii pentru educaţia morală a copiilor. Fiinţele vii cer o îngrijire conştientă deoarece indiferenţa influenţează negativ asupra stărilor. Munca de îngrijire a plantelor şi animalelor contribuie la educarea responsabilităţii pentru obligaţiile proprii, la formarea atitudinii grijulii faţă de natură.
În muncă se cultivă trăsăturile pozitive de caracter: conştiinţa, perseverenţa, perspicacitatea, priceperea de a duce lucrul până la capăt, punctualitatea, hărnicia. Se formează motivele de importanţă morală ale muncii – aceasta sporeşte calitatea muncii, interesul faţă de ea. Urmărind munca adulţilor în sânul naturii, participând la ea în măsura puterilor, se formează interesul copiilor pentru lucrările agricole şi stima faţă de acei care sunt preocupaţi de aceasta. Pentru prima dată ei se pătrund de simţul răspunderii în rezultatele activităţii lor, păstrarea integrităţii şi frumuseţii plaiului natal.
Familiarizarea preşcolarilor cu particularităţile muncii adulţilor în natură, formarea deprinderilor de activitate accesibilă de ocrotire a naturii este o condiţie necesară a realizării programului de educaţie ecologică primară a copiilor din grădiniţă.
Una din condiţiile eficienţei oricărei munci este organizarea muncii copiilor în mediul naturii, este necesar să se ţină cont de anumite cerinţe pedagogice.
1. Educatorul trebuie să-şi închipuie clar şi precis ce o să facă împreună cu copiii, să determine consecutivitatea operaţiilor de muncă.
2. Pentru ca munca copiilor să se sondeze cu rezultate dorite, trebuie ca educatorul însuşi să ştie bine cum să execute just diferite operaţii de muncă pe lotul grădiniţei, apoi să transmită aceste cunoştinţe copiilor.
3. Munca trebuie organizată astfel ca toţi copiii să-şi satisfacă dorinţa de a participa la ea, ca tuturor să le ajungă materiale, loc , inventar.
4. Nu se poate admite aşa o situaţie când o parte de copii sunt ocupaţi, iar alţii contemplează pasiv şi când educatorul, neavând încredere în copii, îndeplineşte singur toate acţiunile de muncă, iar aceştia stau împrejurul ei.
5. Organizând munca, trebuie ca tot utilajul să fie pregătit din timp, înainte de a se începe lucrul, să se controleze dacă totul e la loc, şi numai după aceasta să fie invitaţi micuţii.
6. Copiii trebuie organizaţi astfel ca să nu amestece unul altuia şi totodată să aibă fiecare o preocupaţie.
7. Fiecare lucrare trebuie dozată astfel, ca să nu provoace oboseala, plictiseala, ca micuţilor să le rămână satisfacţia lucrului bine făcut, al eforturilor de muncă depuse, al depăşirii greutăţilor.
8. Procesul de lucru trebuie organizat aşa ca să se asigure alternarea mişcărilor şi pozei bazem pentru un timp cât de scurt.
9. Procesul de lucru trebuie alternat în vedere de caracterul lui. Procesele mai puţin încordate, munca cu odihna.
10. În timpul muncii copiii nu trebuie grăbiţi. Organizând lucrările, să se ia în seamă particularităţile lor individuale; nivelul de formare a deprinderilor de muncă, relaţiile de caracter ale micuţilor.
11. Inventarul trebuie să corespundă stării şi vârstei copiilor şi totodată să fie adevărat, nu de joacă. Copiilor trebuie să li se formeze o atitudine gospodărească faţă de inventar, să fie deprinşi cu aceea ca să întreţină în ordine locul de muncă, iar toate uneltele necesare pentru a face ordine să se afle la îndemână.
12. Organizândoriceactivitatedemuncăacopiilor,educatorule dator să le ocrotească sănătatea, să respecte regulile igienice. Pe lot să lucreze în orele când nu e prea cald, adică de dimineaţă sau spre seară, lucrând în încăpere trebuie supravegheată curăţenia aerului, nu mai puţin importantă e şi ţinuta micuţilor în timpul muncii – poza de lucru a copiilor trebuie să fie dreaptă. E necesar ca acţiunile de muncă să se alterneze, ca să fie solicitate uniform scheletul şi muşchii. Educatorul este dator să aibă grija ca să nu se rănească copiii cu greblă sau lopată.
13. Respectarea cerinţelor pedagogice şi igienice fiind organizarea muncii copiilor în natură este importantă pentru soluţionarea sarcinilor instructive şi educative ale genului de muncă respectiv.
Munca copiilor în natură se organizează cu scopul de a îngriji animale, plante din colţul naturii de pe lot, pentru a amenaja o grădină şi a creşte legume, pentru a crea un răzor şi a creşte flori. Un loc mare revine observărilor asupra muncii în natură, precum şi participării copiilor împreună cu adulţii la munci ecologice accesibile pe lotul grădiniţei sau în mediul natural înconjurător.
Vârsta preşcolară mică. Copilul este deprins să execute cu ajutorul educatorului cele mai simple însărcinări: să hrănească peştişori, iepuri, să stropească florile din odaie, să şteargă praful de pe frunzele mari, să semene flori, să pună ceapă, să stropească plantele de pe straturi, să culeagă legume. Copiii urmăresc muncile de sezon ale grădiniţelor. Împreună cu adulţii hrănesc suplimentar păsările de pe lot.
Vârsta preşcolară medie. Copilul execută însărcinări de muncă independent, au grijă de plante şi animale. Ei îşi cultivă perseverenţa şi obişnuinţa de a depune eforturi de muncă, îşi formează deprinderi de a participa la lucrări colective nu prea complicate. La această vârstă copiii sunt pregătiţi treptat să înţeleagă că pentru creşterea şi dezvoltarea plantelor trebuie create condiţii prielnice.
Vârsta preşcolară mare. La copii trebuie să li se formeze deprinderea de a lucra din iniţiativa proprie, nu numai la indicaţia educatorului, de a executa munca, stăruitor, punctual, păstrând materialele şi obiectele de lucru, de a le pune la loc după lucru, de a le cultiva obişnuinţa de a participa la lucrări de rând cu adulţii, priceperea de a distribui obligaţiile legate de îndeplinirea muncii, de a lucra cu hărnicie, ajutându-se reciproc calitativ. Concomitent trebuie lărgit orizontul de cunoştinţe al copiilor, privind îngrijirea plantelor şi animalelor, făcând legătură între îngrijirea justă şi dezvoltarea lor. A aprofunda înţelegerea de către copii a faptului că viaţa plantelor şi animalelor depinde de munca omului. Important e de a le forma priceperea de a îngriji de plantele şi animalele din afara grupei sau lotului de la grădiniţă.
Este necesar de a-i face pe copii să cunoască particularităţile muncii de completare şi ocrotire a plantelor şi animalelor din menajerii, oranjerii, rezervaţiile de pe teritoriul Moldovei. Să se cultive stima faţă de muncă, rezultatele activităţii lor.
Pentru atingerea scopurilor educative sunt accesibile aşa forme de organizare a muncii ca diferitele însărcinări: individuale şi comune. Ele pot fi de lungă durată, sistematice, de scurtă durată sau episodice. Însărcinările personale se aplică în toate grupele grădiniţei de copii.
În grupele mici nu se practică de serviciu. Educatorul la această vârstă are posibilitatea de a antrena sistematic copiii la îndeplinirea diferitor misiuni, legate de munca în colţul naturii.
În grupa mijlocie însărcinările sunt mai variate. Uneori copiilor li se propun însărcinări individuale mai complicate: cuiva i se dă misiunea de a îngriji de o plantă bolnavă, de câteva rânduri de plante de pe lotul grădiniţei ş.a.
În grupele mari se practică misiunile de o durată mai lungă sau sistematic, cu rezultate care se amână. Anumite sectoare de muncă sunt repartizate pe echipe de 3-4 copii, cărora li se dau misiuni legate de observarea îndelungată, a plantelor sau animalelor din ungheraşul naturii. După un anumit timp copiii povestesc grupei întregi despre schimbările observate de ei. Tot în grupele mari sistematic se organizează activitatea concomitentă a tuturor copiilor: parcelarea lotului, culesul legumelor şi fructelor. La această vârstă activităţile au loc în ungheraşul naturii pe lot sau în florărie unde copii, sapă ori afânează solul, parcelează sau însămânţează straturile, strâng recoltă. O altă formă de organizare a muncii este organizarea serviciului copiilor, care permite perfecţionarea deprinderilor de muncă , de a forma motivul social al muncii.
Grupa mică: Cerinţele curriculare din grupa mică pot fi realizate numai în cazul instruirii intuitive eficiente. Conţinutul propus pedagogul trebuie să-l facă pentru copii intuitiv, iar cerinţele faţă de dânşii – accesibile şi înţelese. Orientând activitatea copiilor spre obţinerea unui rezultat, el aplică demonstrarea acţiunilor, explicaţiilor în îmbinare cu percepţia, cu acţiunile şi vorbirea copiilor.
Micuţii trebuie să ştie şi să poată nominaliza acţiunile de muncă ale educatorului. La aceasta contribuie un şir de observări consecutive realizate în subgrupe de copii. Scopul trebuie să fie clar pentru copii, iar căile de a-l atinge – vizibile. Copiilor li se arată cum să spele praful de pe frunzele plantelor. Trebuie de atras atenţia copiilor asupra rezultatelor muncii.
Treptat educatorul îi deprinde pe copii să execute cele mai simple însărcinări: să strângă frunzele, să stropească plantele, să hrănească animalele etc.
La vârsta preşcolară mică învăţarea procedeelor de executare a operaţiilor e mai bine să înceapă cu argumentarea scopului muncii. Demonstrarea rezultatelor muncii, explicarea viitoarei activităţi le permite copiilor să înţeleagă scopul, stimulează dorinţa de a o îndeplini mai bine.
Deprinzându-i pe copii din grupele mici să lucreze în sânul naturii este utilizat instructajul pe etape. Fiecare etapă a operaţiei de muncă este explicată de educator, organizându-se concomitent executarea ei de către toţi copiii. Educatorul îmbină explicaţiile cu demonstraţia.
Copiii din grupele mici trebuie cointeresaţi să lucreze împreună cu cei din grupa mare. Ei urmăresc cu satisfacţie cum lucrează semenii lor mai mari, le oferă ajutor. În condiţiile grupei mixte trebuie de utilizat activ aspectele pozitive ale acestor împrejurări.
Grupa mijlocie. În dezvoltarea orientării spre muncă a copiilor de vârstă preşcolară medie să observă câteva etape (după E. I. Korzakov): - mai întâi mulţi copii nu au nici un interes faţă de muncă în natură, ceea ce se exprimă prin refuzul de a lucra, dar se iveşte un interes pentru acţiunile acestui proces; - în continuare se observă înlocuirea proceselor de joc şi de muncă cu interesul crescând faţă de acţiunile acestea; - apoi apare activitatea de muncă propriu-zisă, indisolubilă de acţiunile de joc unde scopul e clar, nu se pierde orientarea spre un anumit rezultat. Deprinderile obţinute de copii la îngrijirea plantelor din colţul viu nu se aplică în munca de pe lotul grădiniţei; - pentru consolidarea interesului faţă de procesul muncii are o mare importanţă ce sarcini se pun în faţa copiilor. Fiecare copil trebuie să-şi închipuie clar ce sarcină concretă este pusă în faţa lui, ce rezultat va obţine.
Copiii din grupa mijlocie sunt mai independenţi în muncă. Acestora nu este necesar să le amintim despre scopul final al muncii. Învăţându-i o nouă operaţie de muncă, educatorul demonstrează şi explică integral ce au de făcut. În procesul de muncă educatorul le aminteşte despre consecutivitatea operaţiilor, procedeele de folosire a uneltelor, le propune copiilor să înveţe unul de la altul. Dirijind procesul de muncă, copiii trebuie învăţaţi să lucreze stăruitor, calm, îngrijit, fără a se sustrage de la aceea ce fac. Caracterul aprecierii se schimbă pe parcurs, educatorul preţuieşte munca şi tot atunci dacă este necesar , propune să se repare greşelile admise.
Grupa mare. În cadrul proceselor iniţiate de muncă ale copiilor de vârstă preşcolară mare momentul stimulator în această activitate este tendinţa a-şi satisface necesitatea de a face ceva, caracteristică acestei vârste. Pe copil îl atrage perspectiva de a activa de sine stătător “adevărat”, îl îndeamnă rezultatul final pe care şi-l închipuie. Este important ca să fie folosită tendinţa şi interesul copiilor faţă de procesul de muncă şi de a-i ajuta să înţeleagă rolul muncii lor pentru satisfacerea necesităţilor plantelor şi animalelor ca fiinţe vii. Copiii trebuie învăţaţi să-şi pună sarcini, să-şi închipuie rezultatul îndeplinirii ei, să determine consecutivitatea operaţiilor, să aleagă unelte necesare, să lucreze independent.
Cu acest scop educatorul chiar de la începutul anului îi deprinde pe copii să îndeplinească de sine stătător îndatoriile de muncă.
Copiii de serviciu au grijă de locatarii colţului naturii vii. Aceasta sporeşte responsabilitatea copiilor pentru obligaţiunile de serviciu. Apreciind munca depusă, numaidecât trebuie accentuată starea satisfăcătoarea a animalelor şi plantelor pentru a le prilejui copiilor bucurie.
Pentru munca în comun copiii se repartizează în subgrupe. Fiecare subgrupă îndeplineşte o sarcină anumită, iar rezultatul este general. Misiunile colective din grupele mari devin forma principală de organizare a muncii copiilor în grădiniţă şi florărie, mai ales primăvara şi vara.
Zilnic echipe nu prea mari realizează îngrijirea curentă a plantelor sau lucrări episodice. Pe lot pot lucra aproape toţi copiii. Această muncă include diverse lucrări: afânează solul a doua oară, sădesc legume şi flori, plantează răsad, afânează şi plivesc, culeg roada de pomuşoare şi legume, fac curăţenie în grădina de zarzavaturi şi flori.
În sintagma activităţi experenţiale se includ metodele intuitiv- practice: experimentul şi experienţa.
Experimentul reprezintă producerea sau modificarea intenţionată a unui fenomen, provocată de cercetător, în condiţii impuse de ipoteza cercetării spre a-i surprinde caracteristicile şi cauzele.
Experienţa reprezintă verificarea practică a unei legi sau a unei formule prin declanşarea fenomenelor în laborator, sala de grupă.
Experienţele elementare sunt observări efectuate în condiţii speciale orientate spre aceea ca copiii să determine de sine stătător cauzele şi consecinţele legăturilor dintre obiectele şi fenomenele naturale. Dacă observarea fixează ceea ce stă la suprafaţă, apoi experienţa oferă posibilitatea nu numai de a percepe fenomenul, ci şi de a cerceta dependenţa lui de diferite condiţii. Sporeşte accesibilitatea şi concretitudinea materialului cu care se familiarizează copilul.
Organizarea şi efectuarea experienţelor legate de cunoaşterea naturii solicită un anumit nivel de pregătire a copiilor. Ei trebuie să acumuleze un anumit bagaj de cunoştinţe concrete, să posede acţiuni elementare de observare. Experimentările permit să se obţină o informaţie mai amplă despre fenomenul sau obiectul observării, să se observe aceea ce poate să nu fie înţeles suficient din expunerea verbală a educatorului.
În procesul experienţelor se dezvoltă capacităţile intelectuale ale personalităţii copilului – spiritul de observaţie, curiozitatea, perspicacitatea. Copiii îşi formează deprinderi elementare cu caracter de cercetare: analizează fenomenele, fac comparaţii, verifică de mai multe ori fenomenul studiat, caută şi găsesc cauza şi consecinţele, formulează concluzii simple. Organizarea mersului şi rezultatelor experienţelor sunt bine memorizate de copii. Impresiile produse sunt atât de puternice, încât alcătuiesc temelia experienţei de viaţă a copilului, îl pot îndemna la observări şi experimente de cunoaştere a lumii înconjurătoare.
Pentru organizarea experienţelor elementare sunt înaintate următoarele exigenţe pedagogice: - tot ce demonstrează educatorul copiii repetă la măsuţele lor. Rezultatele principale le verifică toţi copiii; - preşcolarii răspund la întrebări numai după ce s-au convins de justeţea răspunsurilor din experienţe de sine stătătoare; - experienţa demonstrată trebuie să fie percepută vizual; - trebuie asigurată simplitatea şi activitatea experienţei prin conţinutul ei; - rezultatele obţinute trebuie să fie univoce, să nu admită interpretări; - experienţa trebuie să corespundă pe deplin regulilor securităţii muncii.
Experienţa poate decurge ca o observare comparativă de lungă durată sau scurtă de tot. Dacă sarcina pusă se rezolvă printr-o observare de scurtă durată, discutarea rezultatelor experienţei are loc imediat: se analizează condiţiile decurgerii experienţei, se compară rezultatele, se formulează concluzii. Educatorul îi îndeamnă pe copii să formuleze concluzii de sine stătător.
Conţinutul şi metodica realizării experienţelor simple
Experienţele se aplică mai frecvent în grupele mijlocii şi mari. Copiii pot fi familiarizaţi cu proprietăţile aerului, apei, cu procesul de formare a ploii, zăpezii, grindinii, cu schimbările zilnice şi de sezon.
Experienţele se organizează după un anumit sistem, chibzuind din timp asupra tematicii.
În practica de lucru, deseori se apelează la experienţe pentru a studia diferite obiecte şi fenomene naturale. Tematica model pentru experimente:
1. Ceproprietăţiareapa?
2. Cum se formează ploaia, promoroaca, zăpada, tunetul?
3. Importanţa apei pentru tot ce este viu pe pământ etc. Familiarizarea preşcolarilor cu fenomenele fizice nu este un transfer al programei şcolare la grădiniţă, ci o necesitate, condiţionată de scopul şi condiţiile educaţiei intelectuale, ale formării bazelor educaţiei ecologice.
În grupele mari experienţele se folosesc pentru studierea diferitor aspecte ale vieţii plantelor:
1. Ce condiţii sunt necesare pentru viaţa plantelor?
2. Cum se manifestă necesitatea de lumină, căldură, nutriţiile din sol ale plantelor?
3. Cum se schimbă aspectul exterior al plantelor în diferite condiţii?
Cunoştinţele obţinute pe parcursul experienţei ecologice îndelungate îi ajută educatorului să-i facă pe copii să înţeleagă în măsura posibilităţilor lor că oamenii pot influenţa dezvoltarea plantelor cerându-le condiţii favorabile. Omul poate regla ritmul creşterii şi dezvoltării, poate interveni în ameliorarea plantelor, în obţinerea de producţii sporite.
Posibilităţile folosirii experienţelor pentru studierea lumii animale sunt limitate, deoarece procesul dezvoltării animalelor e mult mai îndelungat şi complicat. În grupele mari, în baza experienţelor privind ştiinţele naturale, se poate demonstra folosul sau daunele aduse de unele animale. Se propune următoarea tematică a unor experienţe: Copiilor li se relatează că râmele sunt folositoare, ele afinează solul, îl amestecă, iar în solul înfoiat este mai mult aer, apă şi de aceea plantele cresc bine. Râma îi ajută omului să crească o recoltă bogată. Ploaia umple cu apă toate găurile şi crăpăturile din pământ. Râma iese la suprafaţă ca să nu se sufoce. Iar când pământul absoarbe toată apa, râmele se întorc “acasă” şi se apucă de lucru.
Utilitatea animalelor poate fi demonstrată pe baza unei experienţe simple. La organizarea ei participă şi copiii, iar educatorul generalizează opiniile copiilor.
Asemenea observări şi experienţe le formează copiilor o atitudine plină de grijă faţă de animale, prezintă un bogat material cognitiv şi le creează reprezentări reale despre natură.
Pentru vârsta preşcolară mijlocie pe calea experienţelor se poate rezolva un număr mai redus de sarcini cognitive. La această etapă preşcolarii învaţă a observa, a compara, a face concluzii, a vedea şi a înţelege legăturile şi interdependenţele simple existente în natură. Eficacitatea metodicii experienţelor simple depinde de aceea cum educatorul respectă următoarele exigenţe pedagogice:
- cunoştinţele ştiinţifice despre obiecte şi fenomene ale naturii trebuie explicate copiilor pe baza de materiale concrete, vizibile în formă de joc, interesant şi emotiv.
- Să se prevadă acţiuni practice, care activizează experienţa senzorială a copiilor.
- Copiii să fie puşi în situaţii care le-ar cere să aplice de sine stătător cunoştinţele căpătate şi să explice de ce procedează astfel.
- Concluziile, generalizările se formează scurt, clar, accesibil. Exemple de activităţi experenţiale:
Copiii observă că şerveţelul de hîrtie a rămas uscat. Se ştie că aerul ocupă un anumit volum. În pahar, independent de poziţia în care se află aer. În paharul supus experimentului, de asemenea este aer. În cazul cînd noi introducem paharul cu fundul în sus, în poziţie strict verticală, aerul deasemenea rămîne în pahar. Apa, din cauza prezenţei aerului în pahar nu poate pătrunde în interiorul paharului. Presiunea aerului din pahar este mai mare ca cea a apei din vas. Deaceea , şerveţelul de pe fundul paharului rămîne uscat. Dacă , însă, paharul se orientează puţin din poziţia vertical, din el vor ieşi bule de aer, iar apa va pătrunde în interior
Explicaţia – metoda verbală de asimilare a cunoştinţelor prin care se progresează în cunoaştere, oferind un model descriptiv la nivelul relaţiilor. A explica înseamnă , în viziunea lui D.Hainaut, a descoperi, a face să apară clare pentru copil relaţii explicative de tipul cauză- efect.
Pentru a fi eficientă, ca metodă de învăţământ specifică în cadrul activităţilor de familiarizare cu natura trebuie să aibă următoarele caracteristici: să favorizeze înţelegerea unui aspect din realitate, să justifice o idee pe bază de argumente, adresându-se direct raţiunii, antrenând operaţiile gândirii (analiza, clasificare, discriminare); să înlesnească dobândirea de cunoştinţe a unor tehnici de acţiune; să respecte rigurozitatea logica a cunoştinţelor adaptate pe nivel de vârstă; să aibă un rol concluziv dar şi anticipativ; să influenţeze pozitiv resursele afectiv emoţionale ale copiilor.
În utilizarea eficientă a acestei metode se cer respectate următoarele cerinţe: să fie precisă, concentrând atenţia copiilor asupra unui anumit aspect; să fie corectă din punct de vedere al ştiinţelor despre natură, să fie accesibilă, adaptivă nivelului experienţei lingvistice şi cognitive a copiilor; să fie concisă.
Convorbirea. În cadrul convorbirii pedagogul concentrează atenţia copiilor asupra indicilor caracteristici diferitor fenomene ale naturii, precizează şi aprofundează cunoştinţele obţinute la plimbări, în excursii, în cadrul jocurilor, în muncă.
Copiii învaţă să verbalizeze semnele şi proprietăţile obiectelor naturii, percepute anterior, acţiunile cu diferite obiecte. Redarea verbală a celor percepute, descrierea de către copii a obiectelor şi fenomenelor fac procesul de însuşire a cunoştinţelor prin mijloace verbale mai conştient.
Caracterul de dialog al convorbirii îi îndeamnă pe copii să reproducă cu un anumit scop cunoştinţele, să compare, să raţioneze, să formuleze concluzii.
Copiii încep să însuşească generalizări simple, care reflectă legăturile dintre obiectele şi fenomenele naturale, accesibile lor. Ei înţeleg şi trăiesc mai profund atitudinea faţă de natură, îşi cumpănesc comportarea, o argumentează şi apreciază.
Tipurile de convorbiri despre natură
1. Convorbiri îmbinate cu perceperea imediată (în cadrul observării, excursiei, plimbării);
2. Convorbiri însoţite de munca independentă a copiilor;
3. Convorbiri pe baza cunoştinţelor pe care le posedă deja copiii.Procedeele metodice de dirijare a convorbirilor
1. A nu le permite copiilor să se abată de la tema principală.
2. Amergefermspreconcluziilefine.
3. A nu-i întrerupe pe copii, dacă aceasta nu e strict necesar.
Observaţiile şi rectificările se fac în încheiere.
4. A nu cere răspunsuri exhaustive. Răspunsul scurt, dacă e logic
şi gramatical just, poate fi mai convingător decât cel desfăşurat.
5. A nu abuza de întrebări. Evitaţi-le dacă le poate obţine acelaşi
rezultat printr-o indicaţie, reamintire scurtă. 6. A-i face pe copii să întrebe.
7. A-i antrena la aprecierea gândurilor expuse şi a exprimării lor de către copii.
8. A provoca competitivitatea în dorinţa de a se exprima frumos şi elegant.
Tematica şi conţinutul convorbirilor sunt determinate de sarcinile concrete ale muncii ecologice cu copii prevăzute de obiectivele curriculare.
Un loc considerabil revine temelor, care cultivă dragostea faţă de natură: “Parcul în timp de iarnă”, “Păsări sedentare şi călătoare”, “Anotimpurile anului”, “Fructe şi legume” etc. Alegând o temă, pedagogul ţine seama de rezerva cunoştinţelor, experienţa, interesul copiilor, nivelul de dezvoltare a vorbirii şi intelectului lor. Teme, care au o mare importanţă generalizatoare, se planifică după convorbirile cu tematica relativ îngustă. După alegerea temei legate de tematica altor convorbiri trebuie bine chibzuit şi elaborat conţinutul conversaţiei cu copiii, să schiţeze planul, consecutivitatea analizei şi generalizării faptelor.
Structura convorbirii depinde de tema şi conţinut, de vârsta copiilor, sunt interpătrunse adânc astfel de componente structurale ca începutul convorbirii, desfăşurare şi finalul ei .
Convorbirea poate începe diferit – cu o amintire, ghicitoare, poezie, povestire cu examinarea unui tablou sau obiect. Misiunea pedagogului este de a-i face pe copii să participe la convorbire, să evoce observările în baza cărora se va desfăşura gândirea.
Gândirea poate începe şi cu demonstrarea unui tablou. Bizuindu- se pe observările proprii, copiii reieşind din întrebările pedagogului, descriu obiectele, le compară etc. În partea principală a convorbirii se dezvăluie conţinutul ei concret. Întrebările educatorului orientează activitatea intelectuală a copiilor. Pe parcurs el dă explicaţii, confirmă întrebările copiilor, le generalizează, foloseşte materiale intuitive etc.
Pedagogul sintetizează datele suplimentare pentru a lărgi şi aprofunda cunoştinţele copiilor. Intervenţiile scurte şi clare ale pedagogului contribuie la desfăşurarea convorbirii într-un scop bine definit.
Descrierile, comparaţiile figurate, pe care pedagogul le include în vocabularul său activează imaginaţia copiilor. Educatorul experimentat
adesea recurge la procedee de joc , în special la cele verbale. Iar pentru a trezi interesul şi a spori activismul copiilor în timpul activităţii N. E. Vinogradov recomandă ca să se înceapă convorbirea cu relatarea educatorului despre impresiile sale, iar pe parcurs să se apeleze la exerciţii logice de vorbire.
În baza cunoştinţelor obţinute pe calea observărilor şi a experienţelor elementare copiii determină uşor legăturile dintre fenomene.
Scopul convorbirii generalizatoare este nu numai de a clarifica ce cunoştinţe posedă copiii, care dintre ele trebuie precizate şi completate, dar principalul, de a le cultiva o atitudine pozitivă faţă de natură.
Relatarea educatorului. Sarcina principală a relatării educatorului despre natură este de a le crea copiilor reprezentări vii şi precise despre obiectele şi fenomenele naturii. Dar cuvântul viu totdeauna trebuie să ţină seama de ceea ce copiii ştiu deja, de ceea ce ei posedă. Copiilor constituie condiţia perceperii cu succes a conţinutului celor relatate.
În grupa mijlocie şi cea mare relaţii educatorului îi revine un loc mai mare decât în grupa mică. Pentru lărgirea orizontului copiilor nu sunt necesare activităţi speciale. Relatarea educatorului însoţită de demonstraţia tablourilor respective, diafilmelor, e la locul ei oricând.
De la adult copiii află că elanul fuge tare repede şi astfel se salvează de duşmani, că animalele ştiu să se camufleze. În grupele mari se pot face relatări în scopul de a-I familiariza pe copii cu acţiunile de protecţie a florei, cu plantele medicinale, despre folosirea naturii ca loc de odihnă, despre rolul omului în ceea ce priveşte păstrarea unui mediu natural ecologic curat, despre relaţiile de prietenie între oameni şi animale, rolul naturii în viaţa omului.
O mare pondere etică au rezultatele educatorului despre protecţia naturii, despre atitudinea plină de grijă (gospodărească) faţă de mediul ambiant, despre munca de ocrotire a rezervaţiilor, braniştelor naturii. Relatările pedagogului le oferă copiilor exemple de atitudine pozitivă faţă de natură , îi învaţă să fie buni, să aibă grijă de plante şi animale.
Lectura operelor literare despre natură sunt folosite de pedagog mai întâi de toate scopuri educative. Cartea despre ştiinţele naturii influenţează asupra simţurilor copiilor, ajută la cultivarea dragostei faţă de natură, formează facultatea de a retrăi.
Savantul N.E.Vinogradov recomandă, ca selectând opere literare pentru a fi citite copiilor, să nu se uite de datele despre natură, comunicate de autor, trebuie să fie juste, reale; raporturile şi interdependenţele existente în natură să fie dezvăluite într-un mod accesibil copiilor; opera literară trebuie să fie captivantă, emotivă, bogată în mijloace expresive.
Pedagogul le poate citi copiilor poezii, povestiri de autori naţionali sau de peste hotare, traduşi în limba maternă. Din punct de vedere cognitiv sunt deosebit de interesante poeziile dedicate: 1) anotimpurilor, fenomenelor naturale: “Primăvara” Gr.Vieru, “Toamna” V.Dumbrăveanu; 2) diferite specii ale lumii animale : E.Farago “Gândăcelul”, “Puişorii”, “Broscuţa” – I.Vieru; 3) plantelor rare şi medicinale din Cartea Roşie etc.
Afară de lucrările recomandate de obiectivele curriculare pedagogul le poate citi suplimentar copiilor unele povestiri care lărgesc cunoştinţele despre varietatea formelor de adaptare a organismelor la mediul ambiant: “Clopoţelul şi muşcata”, - I.Bejenaru, “Memoria veveriţei” – S.Vangheli, “Unde doarme iepurele” – C.Dragomir.
La selectarea operelor literaturii pentru copii consacrate naturii educatorul poate folosi diferite culegeri tematice: C.Dragomir “Lunile fermecate”, C.Andon, S.Mandric “Plai natal”, P.Cărare “Zâmbăreţi şi cucuieţi” etc.
Din punct de vedere al educaţiei ecologice un mare efect are lectura unor poveşti diferite după conţinut. Toate poveştile se termină cu victoria binelui asupra răului. În acest sens poveştile nu numai aprofundează cunoştinţele ecologice, ci şi influenţează considerabil asupra emotivităţii şi aprecierii de către copii a unor fenomene percepute.
Cerinţele efectuării convorbirilor pe marginea scrierilor literare consacrate naturii: 1) convorbirea trebuie să orienteze gândirea copilului la înţelegerea a ceea ce este esenţial în opera literară audiată; 2) pe parcursul convorbirii educatorul trebuie să ajute pe copil să-şi amintească şi să recurgă în vorbirea sa la expresii din operele literare; 3) convorbirea trebuie să fie scurtă, emotivă şi să anticipeze lectura repetată a operei literare.
Îmbinările de procedee (examinarea tablourilor, lectura operelor artistice, jocurile didactice etc.) va crea condiţii pentru o variată activitate mintală, ceea ce va asigura interesul copiilor pe parcursul întregii activităţi. E raţional să fie chibzuite şi acţiunile care vor urma după convorbire – relatarea diferitor întâmplări din natură, expunerea operelor literare, desenarea.
Toate formele fundamentale ale activităţii umane – munca, învăţătura şi jocul – sunt prezente şi la preşcolari, deşi ponderea şi importanţa lor sunt altele decât la adult.
Preşcolarul are ca activitate specifică fundamentală jocul. Alături de joc sunt prezente învăţătură şi într-o mică măsură şi munca. Prezenţa şi colaborarea adultului îi sunt necesare. Treptat, însă, autonomia şi socializarea, posibilităţile lui de a organiza, singur sau cu colegi, activităţi mai complexe, sporesc. Formele de organizare ale activităţii preşcolarului sunt alese în aşa fel încât să antreneze pe copil în activităţile sale specifice. Ele îmbină elementele procesului de învăţământ şi capătă specific în funcţie de acestea, anume de: scopul, conţinutul, metodele şi mijloacele angajate în procesul de învăţământ, şi, mai ales, în funcţie de relaţia dintre educatoare şi numărul de copii care participă la activitate. Atât jocul, cât şi activităţile de învăţare propriu-zise pot fi spontane sau iniţiate şi conduse de educatoare. Sub conducerea educatoarei, copiii pot desfăşura activităţi comune, în grup mic sau individuale. Activităţile individuale sau de grup alese de copii au un rol formativ, care nu trebuie neglijat sau minimalizat, ci favorizat.
Formele de bază în familiarizarea copiilor cu natura sunt: - activităţile de învăţare propriu-zise;
- excursiile;
- plimbările;
- munca;
- activităţile elementare de investigaţie.
Posibilităţile copiilor operează o primă selecţie printre formele de organizare a procesului de familiarizare cu natura. Astfel, dacă la 3 ani nu se poate propune copilului activitatea independentă de grup, la 5 ani nu se poate renunţa fără urmări negative la activităţi de grup. Interesele, preocupările de moment ale copiilor pot se încline spre o anumită formă de activitate: individuală, când au un material nou sau îndrăgit care se foloseşte individual; de grup, dacă se opresc, de exemplu, asupra unui joc cu roluri multiple. Angajarea în activitate a tuturor copiilor face necesară posibilitatea realizării unei mari varietăţi de activităţi din punct de vedere al conţinutului şi al formelor de activitate concomitent. Dacă educatoarea lucrează cu un grup, ceilalţi copii vor avea posibilitatea să lucreze individual, sau în alte grupuri. Copiii nu se pot integra în toate formele de activitate de la început. Se recurge la abordarea gradată a acestora. Se va începe prin activităţi cu toţi copiii, fără prezenţe de organizare formală. Treptat, educatoarea va organiza jocuri alese, activităţi frontale, va diferenţia activităţi de grup şi individuale. Prin frecventarea echilibrată a tuturor formelor de activitate de către toţi copiii se va obţine folosirea profitabilă a resurselor educative ale acestora.
Activitatea comună este activitatea educativ-instructivă organizată şi condusă de educatoare, desfăşurată de toţi copiii dintr-o grupă regulamentar constituită, într-o perioadă de timp delimitată, cu scopul cunoaşterii unei teme din programă.
Durata unei activităţi variază de la o grupă la alta şi are ca repere şi ca justificare determinările psihologice asupra stabilităţii atenţiei copiilor. Astfel în grupurile mici se recomandă activităţi de 10-15 minute, în grupa mijlocie de 20-25 de minute, iar în grupele mari 35 minute. Se admit variaţii în special în prelungirea activităţii în cazul în care interesul copiilor pentru activitate cere aceasta. Pe lângă durata efectivă a activităţii comune, trebuie avută în vedere şi durata activităţii organizatorice aferente: deplasarea meselor ţi scaunelor, distribuirea şi adunarea materialului didactic individual etc.
În prezent, în grădiniţa de copii se organizează activităţi integegrate, deoarece. În educaţia timpurie, abordarea interdisciplinară a conţinuturilor este o necesitate dată de nevoia firească a copilului mic de a explora mediul înconjurător, fizic şi social, de a-l cunoaşte şi a-l stăpîni, preocupare ce este pe deplin întîmpinată în condiţiile structurării interdisciplinare a curriculum-ului. Studierea integrată a realităţii îi permite copilului explorarea în mod global a mai multor domenii de cunoaştere, subordonate unor aspecte particulare ale realităţii înconjurătoare, asigurîndu-i achiziţia unor concepte şi legităţi fundamentale, a unor proceduri de lucru şi instrumente de cunoaştere a realului. De asemenea, abordarea interdisciplinară a conţinuturilor educaţiei timpurii permite luarea în considerare a necesităţilor de cunoaştere a copiilor mici şi abordarea unor subiecte de interes pentru aceştia eventual, în cadrul unor teme-proiecte mai cuprinzătoare, sugerate de documentele curriculare.
Funcţiile abordării integrate a conţinuturilor sînt:
1. funcţia de organizare a cunoaşterii — de integrare a cunoştinţelor într-un ansamblu informaţional, ceea ce asigură o asimilare mai temeinică, datorită conexiunilor logice favorizate de această abordare;
2. funcţia formativă, dată de achiziţia unor competenţe de obţinere a cunoştinţelor şi de utilizare creatoare a informaţiei, capacităţi ce vor fi integrate ulterior într-un stil personal de cunoaştere
Cunoştinţele, deprinderile, capacităţile dezvoltate prin fiecare arie curriculară se află în strînsă corelaţie şi ele devin mai temeinice atunci cînd activităţile de învăţare sunt realizate prin conţinuturi/teme interdisciplinare, cînd prin activităţi se realizează conexiunea între cunoştinţe, deprinderi, capacităţi din domenii diferite de dezvoltare.
Activitatea contemporană în grădiniţa de copii se compune din partea frontală; activităţi în centre, apoi iarăşi evaluarea în comun a lucurlui efectuat în centre. Integrarea conţinuturilor se realizează prin ariile curricular şi se desfăşoară în Centrele de interese.
În continuare prezentăm o unitate tematică, prezentată din perspective tuturor ariilor curriculare:
Familiarizarea copiilor cu natura bineînţeles se poate de realizat în toate centrele de interese, dar cel mai bineveniit este centrul Ştiinţe. Termenul de centru de activitate desemnează spaţiul destinat unor activităţi de un anumit profil din perspectiva materialelor şi a stimulilor pe care îi conţine, deservind un anumit domeniu de cunoştinţe, deprinderi şi abilităţi. Termenul este similar cu cel de arii de stimulare, centre ludice, centre de interes, colţuri. (Ghidul educatorului, 2008). Repartizarea materialelor esenţiale pe centre se bazează atît pe logică, cît şi pe cercetarea ştiinţifică. În primul rînd, structurarea spaţiului compensează potenţialul psihic incomplet al copilului — la această vîrstă copilul se orientează insuficient în spaţiu şi timp. În rîndul al doilea, aşa cum copiii învaţă prin asocierea informaţiei noi cu cea deja cunoscută, a materialelor noi cu cele deja familiare, este logică gruparea materialelor de acelaşi fel în centre de studiu. Nu este nevoie, neapărat, de jucării şi materiale didactice scumpe, sofisticate, pentru a stimula experienţele cognitive, fizice, socioemoţionale ale copiilor. Copilul învaţă mai repede şi mai bine despre lumea în care trăieşte prin jocul cu materiale simple şi cu obiectele pe care le utilizează în fiecare zi. Materialele obişnuite care se găsesc prin casă pot oferi minunate ocazii pentru explorare.
Centrul de ŞTIINŢE este predestinat pentru experimentare, explorare, descoperi adevăruri; cunoaşterea însuşirilor, caracteristicilor, particularităţilor obiectelor, fenomenelor, lucrurilor, precum şi modalităţi de utilizare a lor. Aici , copiii se pot se pot familiariza cu modul de viaţă al fiinţelor vii (dacă sunt aici), cu relaţiile care se stabilesc între acestea şi lumea înconjurătoare, îşi formează deprinderi de a îngriji vietăţile; copiii capătă cunoştinţe ştiinţifice ecologice, îşi formează diverse atitudini despre lumea înconjurătoare.
Materiale necesare pentru Centru Ştiinţe: -Piese magnetice colorate şi lucruri care pot fi atrase sau nu de magneţi. -Mingi, baloane, baterii, becuri, lanterne, monede, foarfece, sfoară. -Plante, flori, frunze de diferite tipuri, forme, culori, dimensiuni.
- Colecţii de seminţe
-Diverse tipuri de soluri, lichide, coloranţi.
-Lupe, microscoape, bile de sticlă colorate, binocluri; Eprubete şi borcănaşe; Lampă cu spirt.
-Pietre de diferite mărimi, culori, forme, compoziţii.
-Lucruri de texturi diferite: lemn, calcar, plastic, ţesături moi, hîrtie fină, glaspapir, pene variate etc.
-Diverse produse alimentare solide şi lichide, coloranţi alimentari pentru a examina şi compara gusturile, mirosurile, textura/compoziţia, culorile şi a vedea ce se întîmplă cînd ingredientele sunt amestecate. -Tăviţe pentru copt, veselă în care se vor face salate, gustări etc.
-Vietăţi (păsări, animăluţe, peştişori) şi colivii/căsuţe/acvariu pentru acestea.
-Materialele folosite în viaţa cotidiană: vase, veselă, tacîmuri de diferite mărimi, capacităţi, forme diferite, balanţe din cutii, greutăţi nestandarde pentru ele (castane, pietricele).
-Orice obiect sau produs — boabe de fasole, nasturi, capace de la sticle, butelii, scoici, pietricele, sfori, beţişoare, bucăţi de ţesături, de lemn, de plastic, recipiente — care se pot găsi în gospodărie, dar care nu sunt periculoase pentru copii.
-Planşeta geometrică — planşetă cu cuie de lemn şi benzi elastice. Seturi de figuri geometrice, ştampile, şabloane cu figuri geometrice -Mărgele colorate.
-Folie (de staniol, de celofan, de aluminiu).
-Creioane colorate, marcheri, pixuri, hîrtie de scris, de desenat, de făcut grafice, hîrtie creponată, lipici, benzi ade-zive, reviste vechi etc. -Ciocane, burghiu, scripeţi, şuruburi, unelte de grădinărit, coardă, lacăte şi chei, roţi etc.
Sînt anumite cerinţe în amplasarea centrului Ştiinţe şi anume plasaţi centrul ŞTIINŢE în vecinătatea ariilor liniştite şi care necesită concentrare — Bibliotecă, Artă, Jocurile manipulative de masă, Nisip şi Apă — şi pentru motivul că se vor organiza activităţi complementare, comune. Marcaţi rafturile şi materialele cu poze şi cuvinte, astfel încît copiii să folosească materialele şi să le pună la loc;
Etichetaţi/marcaţi experienţele „ştiinţifice” ale copiilor şi plasaţi-le într- un loc vizibil — să poată fi văzute de toţi copiii.
Înainte de a plasa vreun material în arie, asiguraţi-vă că acesta este inofensiv pentru copii.
Rezervaţi un loc pentru plante lîngă un geam însorit, unde copiii pot uda şi îngriji plante sau răsaduri.
Se poate amenaja şi un muzeu al seminţelor (frunzelor, florilor, pietrelor, lichidelor, plantelor/erbar etc.) preferate sau alese de fiecare copil. Copiii pot clasifica seminţele după culoare, formă, mărime; pot utiliza poze cu plante şi pot încerca să identifice căror dintre aceste plante aparţin seminţele respective.
Pentru a răspunde interesului copiilor, schimbărilor anotimpurilor şi studiilor tematice, acest centru va fi în permanentă schimbare. 
Activitatea obligatorie, cu grupa întreagă de copii are la bază în mare măsură, metoda observării cu scopul asigurării cunoaşterii pe calea instruirii active a realităţii înconjurătoare.
Caracteristicile principale ale acestui fel de activitate se stabilesc în funcţie de mai mulţi parametri, dintre care menţionăm: sarcina didactică, conţinutul, structura, valoarea formativă.
Din punct de vedere al sarcinii didactice, observarea este considerată ca principala activitate de formare a reprezentărilor şi noţiunilor celor mai simple despre natură şi despre viaţa socială. Ca tip de activitate în mod firesc se încadrează în rândul activităţilor de comunicare de noi cunoştinţe şi de formare a unor deprinderi şi priceperi simple de activitatea practică şi intelectuală. Aici este momentul de menţionat că reprezentările, cunoştinţele trec în convingeri, capătă o valoare individuală, numai atunci când sunt legate de emoţii veritabile. Aceasta la rândul ei, are loc când cunoştinţele sunt acumulate prin activitatea de observare, prin descoperire, prin cunoaştere şi practică. Iată care este părerea lui I.E.Lerner privitor la aceasta: “utilizarea acţiunilor de cercetare, de observare a fenomenelor şi obiectelor, contribuie la formarea la copii a deprinderilor intelectuale, care facilitează aplicarea conştientă a cunoştinţelor în calitate de reglator al activităţii cognitive şi a comportamentului”.
Formarea atitudinii valoroase faţă de cunoştinţele acumulate are loc odată cu procesul de acumulare al lor. În acest proces, subliniază G.I.Şcolinic, se evidenţiază 3 etape: I – copilul primeşte informaţii despre fenomenele lumii înconjurătoare şi însemnătatea obiectivă a cunoştinţelor acumulate; II – se formează deprinderea de a argumenta cât de corect înţelege el valoarea cunoştinţelor acumulate; III – cunoştinţele trec în convingeri, capătă o însemnătate constantă, valoroasă pentru individ, şi sunt utilizate de el în reglarea comportamentului, atitudinilor sale.
Orice activitate de familiarizare a copiilor cu natura care are la bază metoda observării, se sprijină de valorificarea experienţei de viaţă a copiilor, vizează atât consolidarea şi precizarea reprezentărilor dobândite, cât şi formarea reprezentărilor şi noţiunilor simple noi şi corecte, cu un conţinut ştiinţific accesibil vârstei preşcolare.
În dependenţă de obiectivele activităţii putem distinge următoarele tipuri convenţionale:
a)  realizarea sarcinilor de formare a reprezentărilor primare despre obiectele şi fenomenele naturii;
b)  realizarea sarcinilor de precizare şi aprofundare a cunoştinţelor;
c)  realizarea sarcinilor de generalizare şi sistematizare a
cunoştinţelor;
d)  realizarea sarcinilor de iniţiere a copiilor în aplicarea practică a
cunoştinţelor.
Familiarizarea copiilor cu natura începe din grupa mică. În
această grupă de vârstă scopul principal al oricărei activităţi e formarea atitudinii emoţional-pozitive faţă de natură. Reuşita activităţilor în grupa mică depinde, în mare măsură, de strategiile didactice. Prin modalităţile folosite educatoarea îl apropie pe copilul mic de realitatea vie, palpabilă, şi-i creează posibilitatea ca în mod treptat să-şi îmbogăţească reprezentările despre natură. Pregătirea în acest mod presupune formarea unor deprinderi de muncă intelectuală şi cultivarea interesului pentru cunoaşterea lumii înconjurătoare (plante, animale, om), stimularea copiilor să participe activ la cunoaşterea realităţii înconjurătoare.
Este de la sine înţeles, că orice copil a văzut fructe şi legume, animale, plante până la venirea lui la grădiniţă. El a consumat mere, pere, roşii, după cum s-a jucat şi cu pisici, câini, iepuraşi. Planta sau animalul nu prezintă o noutate în sine; în schimb, modul de abordare, modul de urmărire ca şi explicaţiile, completările au menirea să întregească imaginea globală, incompletă, pe care copilul şi-a făurit-o despre lucrurile respective. Aici, copii, acumulează cunoştinţe despre animale – despre particularităţile externe, despre caracterul mişcării, alimentării, locul de trai etc.; se familiarizează cu plantele mediului apropiat, cu locul creşterii, învaţă să deosebească componentele structurale (tulpina, frunze, floare); iau cunoştinţă de necesităţile vitale ale plantelor şi animalelor (apă, hrană, lumină, căldură etc.) .
Familiarizându-i pe copii cu natura nertă, educatoarea le formează capacităţi de a deosebi ziua de noapte, de a denumi principalele stări ale timpului (bate vântul, plouă, ninge, cerul e posomorât, e soare) etc. Prin intermediul activităţilor practice educatoarea îi cunoaşte pe copii cu proprietăţile apei, zăpezii, gheţii, nisipului, lutului etc.
Conţinutul procesului instructiv-educativ la familiarizarea copiilor cu natura în grupele mici nu este complicat, dar necesită repetare, folosindu-se diferite metode şi procedee caracteristice vârstei date. În cadrul activităţilor de observare educatoarea trebuie să dirijeze priceperea pe etape a obiectelor şi fenomenelor, să-l deprindă pe indicaţia lui în procesul observării, să verbalizeze cele percepute. Pe lângă metoda observării în grupele mici, se utilizează pe larg jocurile, lectura după imagini, conversaţia , povestirile demonstrarea diafilmelor etc. Un rol important în activităţile de familiarizare a copiilor mici cu diverse obiecte şi fenomene ale naturii, îl joacă cuvântul artistic (poezii, cântece, momente de surpriză) care îi ajută pe copii să însuşească mai uşor conţinutul dat. Spre sfârşitul grupei mici, copiii sunt iniţiaţi în activitatea de muncă. Împreună cu educatoarea în ungheraşul naturii, seamănă seminţe de bob, mazăre, bostani, sădesc ceapă etc.
Contribuţia principală a activităţilor de familiarizare a copiilor cu natura în grupele mici constă în antrenarea analizatorilor, în stimularea capacităţilor perceptive, în adâncirea contactului direct cu realitatea înconjurătoare, în verbalizarea celor percepute.
În grupa mijlocie conţinutul activităţilor se complică. Obiectivele procesului instructiv-educativ la familiarizarea copiilor cu natura sunt:-  formarea reprezentărilor generalizatoare despre lumea vegetală şi animală;
-  formarea reprezentărilor despre schimbările sezoniere din natură;
-  să denumească fenomenele specifice unui anotimp;
-  să denumească principalele activităţi ale omului în natură;
-  să enumere părţile principale ale plantei şi funcţiile lor;
-  să cunoască rolul plantelor în natură;
-  să descrie părţile structurale ale animalului;
-  să denumească unele fenomene ale naturii nerte (ploaie, vânt, ninsoare etc.);
-  să recunoască şi să descrie starea timpului (e soare, înnourat, e cald, e frig etc.).
În cadrul activităţilor în grupa mijlocie educatoarea îi familiarizează pe copii cu necesităţile vitale ale plantelor şi animalelor, cu dependenţa dintre starea organismelor vii şi condiţiile de trai. În grupa mijlocie se fac primele generalizări: există plante care se divizează în arbori şi arbuşti, plante legumicole, de cameră etc.; animalele se împart în sălbatice şi domestice, în păsări, mamifere, peşti, insecte.
Se perfecţionează activitatea de observare: copiii însuşesc procedee de examinare, de comparare, a obiectelor , deprinderi de a povesti coerent cele percepute, învaţă să participe la totalizarea observărilor.
Pentru ca dezvoltarea armonioasă a copiilor în cursul familiarizării cu natura să atingă performanţele dorite, se cere dirijarea chibzuită a activităţilor din partea educatorului.
În grupa mijlocie copiii trebuie să ştie ce fenomene sunt caracteristice pentru fiecare anotimp, să evidenţieze unele trăsături ale sezonului, de exemplu: toamna se coc fructele, pleacă păsările în ţările calde, se scutură frunzele. La această vârstă preşcolarii sunt învăţaţi să determine cele mai simple legături între aspectul exterior al fructelor şi gradul lor de coacere; între proprietăţile zăpezii şi starea timpului; între munca oamenilor şi anotimp etc.
Educatoarea îi conduce pe copii spre înţelegerea dependenţei dintre viaţa animalelor şi sezon, a necesităţii creării unor anumitor condiţii pentru creşterea plantelor. Preşcolarii de patru-cinci ani pot fi antrenaţi în munca de îngrijire a plantelor şi animalelor din ungheraşul naturii. La început copiii vor urmări cum educatorul hrăneşte peştii, păsările, udă plantele etc. Treptat ei vor începe să efectueze aceste lucrări de sine stătător.
În jumătatea a doua a anului, când se introduce serviciul permanent în ungheraşul naturii, educatoarea organizează o activitate, la care precizează datoriile copilului de serviciu, demonstrează corect folosirea inventarului în procesul de îngrijire a plantelor şi animalelor.
Tot procesul instructiv-educativ din cadrul activităţilor de familiarizare cu natura, şi care include observările, convorbirile, munca, este direcţionat spre îmbogăţirea cunoştinţelor copiilor despre obiecte şi fenomenele lumii înconjurătoare, spre dezvoltarea proceselor psihice, spre perfecţionarea acţiunilor practice, adică influenţează pozitiv asupra dezvoltării armonioase a preşcolarului sub aspect intelectual, moral şi psiho-motor.
Familiarizarea preşcolarilor cu natura trebuie să se sprijine pe chipuri concrete, tipice plaiului natal cunoaşterea lumii vegetale şi animale, munca oamenilor ţinutului natal îi provoacă pe copii la fapte nobile, le educă dragostea faţă de patrie.
Scopul activităţilor de familiarizare cu natura în grupa mare este de a aprofunda, concretiza şi sistematiza cunoştinţele despre obiectele şi fenomenele lumii înconjurătoare. Conţinutul procesului instructiv- educativ în grupa mare se complică în conformitate cu obiectivele curriculare şi ţinând cont de posibilităţile preşcolarilor.
În această grupă de vârstă copiii se familiarizează cu raporturile dintre creşterea şi dezvoltarea organismelor vii; cu caracterul adaptării lor la mediul de existenţă; cu biocenozele principale (pădurea, lunca, câmpul, livada, bazinul de apă etc.). Se sistematizează cunoştinţele referitoare la munca adulţilor în natură în diferite anotimpuri ale anului.
Observarea rămâne principala metodă de familiarizare a copiilor cu natura, dar ea capătă o amploare nouă la această etapă de vârstă. Observarea de identificare devine comparativă, în baza evidenţierii deosebirilor şi asemănărilor, copiii se învaţă să formuleze generalizări.
Concomitent cu observarea de identificare se utilizează observarea asupra schimbărilor în creşterea şi dezvoltarea organismelor vii, precum şi observarea de reconstituire. Cea din urmă se foloseşte mai des ca o componentă a activităţii.
În cadrul activităţilor cu preşcolarii mari un deosebit loc se rezervă experienţelor elementare menite să dezvolte capacitatea copiilor de a efectua observări îndelungate asupra creşterii şi dezvoltării unor plante şi animale.
În legătură cu acumularea experienţei cognitive vaste la vârsta dată sporeşte necesitatea de a însuşi conştient conţinuturile prezentate, de aceea creşte rolul metodelor verbale. Un mare rol revine convorbirilor generalizatoare, la baza cărora se află gândirea logico- verbală, care se dezvoltă destul de suficient la vârstă preşcolară mare.
Schimbările, care se produc treptat în natură în decursul unui sezon, oferă posibilitatea de a atrage atenţia copiilor asupra lor şi de a-i ajuta să determine legăturile cauzale şi dependenţele elementare dintre diferitele fenomene ale naturii, să facă unele generalizări.
Activităţile de instruire a preşcolarilor prin intermediul ungheraşului naturii le dă posibilitate copiilor să însuşească diferite procedee de îngrijire a plantelor de cameră: udarea, ştergerea frunzelor, stropirea, afânarea, spălarea ghivecelor, hrănirea suplimentară şi transportarea plantelor.
În grupa mare copiii se familiarizează cu manifestările biologice ale viului (respiră, se hrăneşte, se mişcă, creşte şi se dezvoltă, se înmulţeşte). Copiilor li se comunică că atât omul şi animalele, cât şi plantele sunt organisme vii care necesită îngrijirea şi ocrotirea lor. În cadrul activităţilor de familiarizare a copiilor cu noţiunea de “viu”, “viaţă” copiii fac cunoştinţă cu necesităţile vitale ale plantelor şi animalelor. Educatoarea îi familiarizează pe copii cu unele legităţi ale naturii vii: orice organism viu poate să crească şi să se înmulţească numai în cazul când nu sunt vătămate nici unul din organele lui esenţiale. Aceasta îi va pregăti pe copii pentru perceperea şi conştientizarea necesităţii păstrării integrităţii unui organism viu.
Iniţierea copiilor în procesul de cunoaştere a caracteristicilor de bază ale “viului” – toate organismele vii se nasc, cresc, respiră, se hrănesc, se înmulţesc şi se adaptează la mediu, - face posibilă realizarea cu succes al educaţiei ecologice la vârsta preşcolară mare este participarea copiilor la unele lucrări cu aspect de ocrotire a naturii în
susţinerea condiţiilor ale plantelor şi animalelor, îmbunătăţirea mediului ambiant.
Conţinutul familiarizării preşcolarilor cu natura în grupa pregătitoare se complică considerabil. Aici obiectivele de bază ale procesului instructiv-educativ sunt generalizarea şi sistematizarea cunoştinţelor, priceperilor şi deprinderilor dobândite anterior atât prin activităţile dirijate, cât şi în viaţa cotidiană.
În cadrul activităţilor de instruire, copiii se familiarizează cu diversitatea lumii vegetale (arbori, arbuşti, ierbacee) şi celei animale (mamifere, păsări, peşti, insecte). Educatoarea pune un accent deosebit pe cunoaşterea preşcolarilor cu flora şi fauna ţinutului natal.
Activităţile în această grupă de vârstă au o durată mai lungă, obiectivele se complică treptat, conţinutul procesului instructiv-educativ ajunge la trepte superioare ale cunoaşterii ştiinţifice accesibile preşcolarilor de 6-7 ani. Educatoarea continuă să-i familiarizeze pe copii cu principalele funcţii vitale ale plantelor şi animalelor. Copiii sunt încadraţi în munca de satisfacere a necesităţilor vitale ale organismelor vii din ungheraşul naturii. Generalizarea reprezentărilor despre mediul de trai al animalelor educatoarea o înfăptuieşte prin comunicarea cunoştinţelor despre condiţiile de creştere ale animalelor şi caracterul alimentaţiei în dependenţă de structura corpului etc. Copiii din grupa mică sunt familiarizaţi cu unele animale erbivore şi carnivore specifice ţinutului natal. Tot în cadrul activităţilor de cunoaştere a naturii copii determină mediile de existenţă ale animalelor (acvatic, terestru, aerian, domestic, sălbatic) şi adaptarea lor la acest mediu.
Conştientizarea obiectivului despre integritatea funcţională a organismului viu are loc prin înţelegerea faptului că un animal, o plantă trăieşte numai atunci, când nu sunt vătămate organele lui principale, când el îşi poate satisface principalele necesităţi vitale. Copiii sunt iniţiaţi în munca de determinare şi satisfacere a necesităţilor vitale ale plantelor şi animalelor după manifestările esenţiale ale obiectelor.
Vorbindu-le preşcolarilor despre anumite comunităţi vegetale, educatoarea trebuie să ţină cont de nivelul reprezentărilor copiilor despre biocenozele locului, pădurii, livezii etc. Scopul ei este de al forma la copii reprezentări despre relaţiile organismelor vii dintr-o ecosistemă, de a le forma capacităţi de stabilire a tipurilor de relaţii ce se stabilesc între organismele diferitor ecosisteme. La vârsta preşcolară li se comunică cunoştinţele elementare despre lanţul trofic şi însemnătatea lui în natură.
Pe parcursul activităţilor este necesar să se asigure activitatea mintală independentă a copiilor legată de însuşirea conţinuturilor (cunoştinţe, priceperi, deprinderi şi acţiuni practice) despre natură. Aceasta se poate realiza prin diverse situaţii de problemă, jocuri didactice, experienţe de cercetare etc.
Raţionamentul final, sinteza activităţii o vor face copiii sub coordonarea educatorului (prin intermediul întrebărilor sugestive). Acest rezultat al activităţii intelectuale şi verbale a copiilor este asigurat printr-un sistem de procedee. Încheierea oricărei activităţi de observare asupra plantelor sau animalelor este realizată de rezolvarea unor sarcini independente a unui sau altui obiectiv. Aceste însărcinări sistematice contribuie la dezvoltarea spiritului de observaţie, a interesului faţă de nou, a curiozităţii faţă de tainele naturii.
La vârsta preşcolară mare copiii sunt învăţaţi să explice cauza unor fenomene, să generalizeze de sine stătător cunoştinţele proprii şi să le aplice în practică, toate acestea contribuie la activizarea gândirii logice a copiilor.
La vârsta de 6-7 ani copiii pot, în limitele accesibile lor, să pătrundă în esenţa unor fenomene şi s-o exprime pe înţelesul celor care ascultă, aceasta se observă evident la cel mai elementar raport obiectiv- noţiune al afirmaţiei. Aceasta serveşte drept bază pentru dezvoltarea şi perfecţionarea unor astfel de calităţi ale vorbirii coerente, cum sunt veridicitatea, claritatea, concludenţa. Copiii sunt în stare să redee cunoştinţele, pe care le-au acumulat în timpul mai multor activităţi, le compară şi le analizează de sine stătător. Astfel se dezvoltă cele mai importante procese ale gândirii-analiză, sinteza, comparaţia, copiii de 6- 7 ani dau dovadă de cugetare, de gândire logică.
Educaţia intelectuală a copiilor nu înseamnă numai a le transmite cunoştinţele, dar şi a-i învăţa să folosească aceste cunoştinţe în diferite domenii de activitate. Instruirea îl dezvoltă pe copil atunci, când îi oferă posibilităţi să descopere, să creeze, să cerceteze.
Activitatea de cercetare trebuie să-l pună pe copil în faţa necesităţii de a-şi îndrepta activitatea mintală spre căutarea şi aplicarea selectivă a cunoştinţelor şi acţiunilor, pe care le posedă, pentru a rezolva o nouă problemă concretă. Cu cât mai interesantă o asemenea activitate, cu cât exercită o influenţă emoţională mai mare asupra copilului, cu atât e mai puternic efectul ei.
În scopul acumulării, aprofundării şi sistematizării cunoştinţelor despre natură, în grupele mari se utilizează pe larg activitatea de investigaţie. Ea reprezintă elementul de bază în educaţia intelectuală la preşcolari, este o activitate operaţională a copilului, care oferă prilejul de iniţiativă şi experienţă. Avantajul activităţilor de investigaţie este:
a) deschiderea copilului pentru cunoaşterea concret intuitivă a realităţii cu care poate intra în contact direct;
b)lărgirea cunoaşterii prin sporirea posibilităţilor de reflectare la nivelul priceperilor şi reprezentărilor;
c) stimularea curiozităţii epistemice;
d) formarea primelor deprinderi de muncă intelectuală.
Prin intermediul activităţii de cercetare, copilul capătă informaţii suficiente şi corecte despre natură, mediu, fenomene, îşi formează priceperea de a observa, capătă deprinderea de exprimare clară, înţelege sensul noţiunii de “ştiinţă”. Participarea activă a copilului în procesul cunoaşterii prin angajarea lui la descoperirea noului din universul imediat înconjurător, prin accentuarea elementului de problematizare. O condiţie de bază este aceea ca activitatea de investigaţie să fie accesibilă preşcolarului. Această activitate este, de asemenea, condiţionată de măsura în care, alături de alte condiţii se respectă şi aceea a valorificării experienţei personale a copilului.
Capacitatea de abstractizare şi generalizare se dezvoltă în ritm intens. Preşcolarii reuşesc, prin intermediul activităţii de investigaţie, să facă abstracţie de însuşiri mai puţin esenţiale, astfel ajung, de pildă, să recunoască şi să separe unele fenomene de altele, pe baza caracteristicilor esenţiale. La aceasta vârstă gândirea se dezvoltă atunci, când copilul începe să afle explicaţiile fenomenelor, când este pus în situaţia de a căuta legăturile între obiecte, fenomene şi efectele lor.
S-a pus problema, dacă la vârsta preşcolarităţii mari copilul dispune de gândirea logică. Răspunsul poate fi afirmativ în măsura în care copilul găseşte în propria experienţa suficiente puncte de sprijin pentru o explicaţie raţională, dar la acest stadiu poate ajunge doar treptat şi dirijat cu competenţă. Dovadă a acestui fapt este aceea că argumentele fiecărui copil diferă în funcţie de cuantumul de cunoştinţe pe care le are.
Dezvoltarea proceselor psihice ale copiilor, prin activitatea de cercetare, cultivarea capacităţii de a sesiza legăturile dintre fenomene permit în preşcolaritate mare începutul conturării premisei concepţiei ştiinţifice despre natură şi unele elemente ale vieţii sociale.
Important este să se urmărească nu numai cultivarea proceselor de cunoaştere, ci şi a dorinţei, a interesului cunoaşterii, a curiozităţii epistemice.
Stimularea operaţiilor mintale se poate realiza prin determinarea curiozităţii şi a interesului copiilor pentru cercetare şi descoperire. Procesul de geneză a operaţiilor are loc tocmai în cursul acestor explorări sau cercetări întreprinse de copil. Problema care se pune este următoarea: cum se poate declanşa cercetarea şi cum poate fi ea orientată la preşcolari ? Orice cercetare ia ca punct de plecare o întrebare, o problemă. Problemele la preşcolari iau forma unor întrebări concrete: “ Cum? Cât?... De ce ?...” Datoria educatoarei este aceea de a crea astfel de situaţii, încât copilul să poată construi operaţiile pe care trebuie să le însuşească. Dacă, punând problema nu apelăm la schemele de care copilul dispune cu uşurinţa, dacă punctele de pornire nu sunt suficiente, cercetarea copilului nu-şi ajunge scopul, pierde mult timp, iar unii copii renunţă la orice efort. De aceea este necesar să simplificăm cât mai mult condiţiile exterioare ale cercetării şi formele de activitate. Atenţia educatoarei trebuie să se îndrepte în mod special către cei rămaşi în urmă, care trebuie să descopere şi nu să împrumute. Scopul activităţilor de investigaţie este ca fiecare copil să vadă, să descopere singur soluţia căutată, să înveţe să cunoască organizat, sistematic, să poată mânui instrumentele elementare ale cunoaşterii ştiinţifice, forma superioară a dorinţei de a cunoaşte.
Cercetarea obiectelor la vârsta preşcolară îl determină pe copil să descopere că orice obiect prezintă diferite însuşiri, că mai multe obiecte diferite ca natură pot totuşi să aibă o însuşire comună, că obiectele sunt făcute din substanţe diferite. La rândul lor, toate acestea îl apropie – ca experienţă de noţiunea de materie, de permanenţa acesteia şi de transformările nenumărate care au loc sub acţiunea diferitor forme de energie ale naturii.
Obiecte ale investigaţiilor copiilor pot să fie în aceeaşi măsură lucrurile din sală de grupă, cele de uz personal, diferite lucruri adunate de copii, alimentele etc.
În “Curriculum-ul educaţiei copiilor în instituţiile preşcolare de diferite tipuri”, cercetarea fenomenelor naturii au fost legată de observarea unor elemente între care apa cu cele trei stări de agreare este cea mai tipică. În această categorie de obiecte şi fenomene ar putea fi incluse în perspectivă şi alte teme ca: zahărul şi sarea, mişcarea, lumina şi umbra, efectele căldurii, obiectele electrice, proprietăţile focului etc. Tematica activităţilor de investigaţie se poate extinde la grupa obiectelor tehnice şi a unor materii prime ca: lemnul, sticla, bumbacul, lâna, plasticul etc.
Influenţa acestor activităţi este diversă asupra dezvoltării personalităţii copilului.
Pe plan aptitudinal la această vârstă trebuie să fie stimulate: discriminarea senzorială, spiritul de observaţie, îndemnarea manuală, sensibilitatea estetică, imaginaţia creatoare. Pe plan atitudinal se urmăreşte: formarea capacităţilor de a se mira, de a-şi pune probleme, a curiozităţii, a dorinţei de efort, şi de investigare, a spiritului critic, a obiectivităţii, a capacităţii de a-şi spune şi susţine o părere.
O altă direcţie însemnată în care trebuie investită munca educativă este aceea a însuşirii unor metode elementare de lucru, precum şi a anumitor tehnici simple experimentale. Astfel începând cu capacitatea de a formula o problemă, de a emite ipoteze, de a căuta să le verifice prin observare şi experimental, de a clasa, de a ordona, de a măsura, de a obţine informaţii prin efort propriu, de a utiliza unele instrumente simple (cântar, cuţit, termometru etc.), de a acţiona cu unele aparate simple, se poate ajunge la formarea unor deprinderi de investigaţie a realităţii.
Pe planul dezvoltării social-morale, activitatea de cunoaştere a obiectelor (vii şi nerte) ale realităţii poate să-şi propună ca obiectiv
ezvoltarea mijloacelor de comunicare între copii şi între copii şi adulţi, educarea capacităţii de a munci, de a-şi repartiza unele sarcini, de a se întrajutora, de a coopera în înfăptuirea lor, educarea simţului răspunderii.
Datele multor cercetări efectuate de E.I.Korzakov, I.S.Fredkin, L.M.Manevţov, I.A.Haidurov demonstrează că prin intermediul activităţilor de investigaţie e posibilă formarea cunoştinţelor despre consumul de căldură, lumină, umezeală şi nutriţia radiculară a plantelor. Copiii pot observa funcţiile unor organe ale plantelor: rădăcina absoarbe apa şi hrana din sol, tulpina transmite nutriţia spre frunze, frunzele absorb lumina şi prelucrează hrana, ele se mai numesc “bucătăria plantei”. Efectuând diferite experienţe, preşcolarii află că diverse plante consumă diferite cantităţi de apă, căldură, lumină.
Cu ajutorul activităţilor de explorare se formează reprezentări privind cauzele schimbărilor sezoniere ale plantelor şi animalelor.
Structura activităţii de investigaţie. După cum am mai menţionat deja, orice activitate de cercetare are punct de plecare de la formularea problemei care se cere soluţionată, fundamentată şi argumentată.
Situaţiile de problemă din care decurg sarcinile cognitive sunt create de educator reieşind din interesele copiilor în procesul de familiarizare cu natura. Educatoarea îi îndeamnă pe copii să facă unele propuneri referitoare la cauzele şi rezultatele presupuselor fenomene naturale. Toate propunerile se discută grupa întreagă de copii, se ascultă fiecare copil, dornic să-şi spună părerea. Interesul care apare din partea copiilor indica asupra alegerii mijloacelor de verificare a presupunerilor. Pentru aceasta se efectuiază diferite experienţe, încercări, observări. Apoi se face analiza rezultatelor şi se formulează concluziile. Educatoarea le dă posibilitate copiilor independent să ajungă la adevărul căutat şi intervine când este necesar cu unele completări.
Conţinutul activităţilor de investigaţie reiese din experienţa proprie a copiilor şi corespund intereselor lor. Ele sunt legate de activitatea practică şi cognitivă a copiilor. Rezolvând anumite sarcini cognitive, copiii constată cauzele fenomenelor naturale, trecând de la reflectare la identificarea cauzelor, percep variabilitatea proprietăţilor unor simple fenomene naturale. În urma rezolvării unei probleme copiii
conştientizează cauzele precise ale unui fenomen, trec de la înţelegerea unei cauze aproape la legităţi generale.
În desfăşurarea activităţilor de investigaţie din grădiniţă se pot aplica variate procedee ş modalităţi. Una din modalităţile efectuate este cercetarea plantelor puse la germinat în diferite condiţii. Acest procedeu este pentru copii un mijloc palpabil, concret. Observând plantele în dezvoltarea lor ei îşi însuşesc anumite cunoştinţe care apoi le stimulează curiozitatea şi de aici dorinţa de cunoaştere, care la ei se transformă prin întrebări, ceea ce dovedeşte că vor să înţeleagă mecanismul, legătura dintre om – plantă – apă – lumină, iar ceea ce n-au înţeles devine imbold de explorare.
Pentru a înţelege mai bine legătura dintre mediul în care trăiesc plantele în natură şi în mediu nou creat, se recomandă de organizat cu copii experienţe cu plantele semănate şi crescute în două medii diferite (la lumină şi la întuneric).
Excursia este o formă activă de cunoaştere a naturii. Fiecare cunoaşte faptul, că să citeşti despre unele obiecte sau fenomene din natură ori chiar să asculţi de la cineva nu e tot aceia ca fiind martor ocular a realităţii înconjurătoare, să simţi, să vezi, să ţii în mână, să pipăi – nu e acelaşi lucru. Dar cu atât mai mult la vârsta preşcolară excursiile au o mare însemnătate educativă şi formativă. Cu părere de rău, nu toţi pedagogii, chiar şi părinţii acordă o atenţie cuvenită excursiilor în natură.
Excursiile în pădure, în câmpie, la lac sunt necesare copiilor pentru a se familiariza cu plantele, animalele caracteristice unei sau altei biosisteme. Astfel de excursii au o mare influenţă educativă. Ele contribuie la dezvoltarea atenţiei copiilor, curiozitatea de a cunoaşte natura plaiului natal, le formează unele deprinderi de investigare. O mare însemnătate au excursiile şi în educarea estetică a preşcolarilor. Primăvara cu aerul proaspăt, cu iarba sa înverzită, cu florile fine şi păsările cântând; vara cu flora sa bogată, cu diversitatea faunei, cu fluturi viu coloraţi, cu cântecele ciocârliei; toamna aurie cântată de mulţi poeţi şi compozitori, cu covoarele ei aurii şi stolurile de păsări
zburând lăsând ţipetele jalnice în văzduh; sumbra şi cărunta iarnă cu cojoacele sale de promoroacă – toate aceste fenomene ale anotimpurilor îi farmecă pe copii, le dezvoltă spiritul de observare, le dezvoltă capacităţi de a observa frumosul naturii, specificul fiecărui anotimp. De câte ori a servit izvoare de inspiraţie natura, şi Eminescu, şi Alecsandri, şi Enescu, şi mulţi, mulţi alţii au făurit adevărate opere de arte.
Excursiile în natură nu numai că concretizează conţinuturile instructive, dar şi ajută copiii să observe frumuseţea peisajelor naturii plaiului natal. Excursiile ne permit să realizăm multe obiective instructive, educative şi dezvoltative. Cu copiii preşcolari putem organiza excursie în orice anotimp în pădure, în câmpie, la lac etc. Pe parcursul excursiilor la copiii preşcolari le putem forma reprezentări concrete despre realitatea înconjurătoare. Excursia ca formă de organizare a activităţii copiilor a apărut în pedagogie în acel moment când se ducea lupta contra scolasticii şi verbalizării în procesul de instruire şi educaţie. Încă în secolul XVIII filosoful francez J.J.Russo şi- a expus ideile că, excursiile în natură contribuie la dezvoltarea activităţii creatoare a atenţiei, curiozităţii, sinestatorniciei în procesul de cercetare a mediului înconjurător.
Copiii cunosc natura în toate aspectele ei bogate, mirosuri, forme etc. În timpul excursiilor se observă mai mult legătura dintre fenomene şi obiecte. Preşcolarii, sesizând această legătură o însuşesc cu mai multă uşurinţă şi sârguinţă, decât atunci când ar asculta-o de la adulţi.
Metoda de bază în procesul familiarizării preşcolarilor cu natura la excursii este observarea. După părerea multor psihologi şi pedagogi observarea este o activitate complicată la baza căreia stă perceperea, conştiinţa bine orientată.
Spiritul de observaţie se formează pe parcursul întregii vieţi a omului şi include în sine integritatea priceperii şi a părţilor şi calităţilor , fineţea analizei, interpretare, înţelegerea celor percepute în lumina experienţei precedente. Aşa calităţi a procesului de observare se pot dezvolta la preşcolari în condiţiile unei activităţi special organizate.
Principalul – conţinutul excursiilor să le fie pe plac şi în interesul copiilor. Un procedeu efectiv de educaţie şi instruire a copiilor în timpul excursiilor este îndeplinirea de către copii a unor însărcinări simple, captivante, organizarea observărilor repetate în acelaşi loc al naturii
unde copiii au mai fost şi sunt acum în stare să facă o comparaţie între obiecte. În timpul excursiilor se pot organiza şi situaţii de problemă care îi pune pe copii în situaţia de a căuta răspuns, soluţii la întrebările ce-l frământă, cere de la ei gândire logică, o chibzuială. Aceste situaţii de problemă sunt o parte organică a procesului de cunoaştere şi se află într- o legătură indisolubilă cu activitatea de observare, cu experienţa practică. Însărcinările problematice se organizează şi se formulează în dependenţă de nivelul dezvoltării intelectuale a copiilor. Ele determină legătura dintre noile cunoştinţe şi experienţa precedentă a copiilor.
În mijlocul naturii copiii îşi îmbogăţesc cunoştinţele despre legile obiective ale succesiunii anotimpurilor, cauzele fenomenelor, structura şi condiţiile de viaţă ale animalelor şi plantelor, esenţa interacţiunii omului cu natura, devenind fundal pentru formarea deja la vârsta preşcolară a unor premise ale viitoarei concepţii despre lume şi viaţă. Organizarea excursiilor de diferite tipuri implică copiii în variate lucrări cu caracter practic în natură. Prin săturarea lor emotivă, expresivitatea lor multiplă copiii se cunosc cu unele legi de responsabilitate civică pentru activitatea în sânul naturii.
După conţinut excursiile se împart condiţionat în două grupe. Prima – excursiile în pădure, parc, câmpie, lac; a doua – obiecte agricole, grădină, livadă, seră, ferma de păsări etc.
În timpul excursiilor în natură copiii deseori duc observări asupra muncii omului îndreptată spre ocrotirea şi curăţirea mediului ambiant. De exemplu, în pădure preşcolarii mari nu numai se familiarizează cu lumea vegetală şi animală, dar şi observă cum adulţii sădesc tineri puieţi, cum strâng şi curăţă pădurea de uscături, hrănesc animalele sălbatice etc.
Excursiile la obiectele agricole, livadă, grădină sunt efectuate cu scopul nu numai de a-i cunoaşte pe copii cu munca livădarului sau a grădinarului, dar şi de a observa cum cresc plantele, care e varietatea lor. Desigur într-o localitate sătească aceste obiective sunt mai uşor de realizat, copiii pot vizita şi o fermă de păsări, de animale, în condiţiile
orăşeneşti pedagogul trebuie să folosească orice ocazie de a-i familiariza pe copii cu animalele, păsările, plantele ţinutului natal.
Plănuirea excursiilor se efectuează de către pedagog, ţinând cont de schimbările sezoniere şi specificul plaiului natal. Educatorul trebuie să asigure familiarizarea copiilor cu cele mai însemnate şi interesante obiecte a lumii animale şi vegetale, cu schimbările sezoniere, munca în natură caracteristice localităţii date. Nerespectarea acestor principii duce la scăderea rolului excursiilor în educaţia copiilor, le transformă în mijloace verbale de instruire: îi îndeamnă pe preşcolari numai să memorizeze ceea ce povesteşte educatorul, dar nu-i deprinde să observe, să compare, să explice etc. astfel se micşorează interesul şi activitatea de cunoaştere a copiilor, şi ca urmare a acesteia se produce încălcarea şi nerespectarea disciplinei în timpul excursiilor. Scopul excursiilor poate fi diferit. În unele cazuri excursiile se organizează cu scopul de concretizare şi generalizare a reprezentărilor acumulate anterior. De exemplu, cunoştinţele despre condiţiile dezvoltării plantelor, preşcolarii mari le însuşesc în timpul muncii în ungheraşul naturii, în grădină. Excursia în seră o putem organiza cu scopul generalizării reprezentărilor despre dependenţa creşterii şi dezvoltării plantelor de umiditate, căldură, lumină, nutriţie, aer etc. În alte cazuri excursia serveşte pentru cunoaşterea incipientă a copiilor cu unele sau altele fenomene naturale, iar cealaltă muncă instructiv-educativă o facem cu scopul de întărire, generalizare a cunoştinţelor despre fenomenele şi obiectele mediului înconjurător cunoscute anterior. De exemplu, la una din excursiile organizate primăvara devreme la lac îi cunoaştem pe copii cu semnele generale ce descriu viaţa lacului: apariţia plantelor acvatice, a insectelor, orăcăitul broaştelor etc. Iar la următoarea excursie se lărgesc cunoştinţele copiilor despre insectele ce locuiesc în lac, despre condiţiile de trai, necesităţile vitale etc.
Un loc însemnat în excursiile îl ocupă sistematizarea materialului despre schimbările sezoniere. Observarea peisajelor naturii, a pădurii în timp de toamnă şi în procesul căderii frunzelor, câmpia înflorită în timpul verii, iarna cu îngheţurile – afectează sfera emoţională a copiilor, asigurându-i o percepere fixă a fenomenelor. Nu mai puţin important este în timpul excursiilor şi procesul de observare asupra schimbărilor sezoniere atât în natura vie, cât şi asupra celei nertre. Obiectivul major al acestui tip de excursii e de a stabili semnele distinctive ale anotimpului: poziţia soarelui, lungimea, durata zilei, temperatura aerului, particularităţile precipitaţiilor, starea animalelor şi plantelor etc.
Excursiile în natură ne creează posibilităţi de familiarizare a copiilor cu particularităţile plantelor şi animalelor din diverse biocenoze. De exemplu, copiii se cunosc cu păsările din câmpii, lanuri, ogoare care trăiesc în cuiburi construite chiar pe pământ, în iarbă, pe perete etc. După aspectul exterior acestea sunt nişte gropiţe mici acoperite cu iarbă, fân, frunze uscate. Cuiburile păsărilor din păduri sunt diverse după formă şi locul amplasării.
Pe exemple concrete îi familiarizăm pe copii cu necesităţile plantelor din diverse landşafturi (lumină, umiditate, căldură ), aceste necesităţi sunt diferite, unele plante necesită o umiditate mai sporită, altele invers. În timpul excursiilor e util faptul să-i cunoaştem pe copii cu plantele înrudite, cu plantele de cultură, să comparăm romaniţa ce creşte prin livezi cu cea de câmp, fragii din livadă cu fragii din pădure etc.
În timpul excursiilor cu preşcolarii mai mari mai bine să introducem material care nu numai vine să le completeze ceea ce au asimilat până acum, dar care îi contrazice niţel. De exemplu, în procesul observărilor asupra fluturilor vara, preşcolarilor mari le putem comunica că printre insecte sunt şi fluturi călători care, asemeni păsărilor, zboară toamna în ţările calde.
Pentru lărgirea, îmbogăţirea şi generalizarea reprezentărilor despre obiectele şi fenomenele cunoscute se organizează excursii repetate. Ele deschid în faţa copiilor schimbările, noi calităţi şi proprietăţi ale obiectului cunoscut. Astfel de excursii se organizează în diverse anotimpuri ale anului, chiar şi de câteva ori în unul şi acelaşi anotimp. La unul şi acelaşi obiect se organizează câte 2-3 excursii.
După părerea educatorului e important să stabilească termenul organizării excursiilor aşa cum de aceasta depinde încărcătura lor cognitivă. Observările repetate sunt binevenite în acea perioadă, când particularităţile caracteristice sunt mai viu profundate şi schimbările calitative a unui sau altui obiect, fenomen se observă clar.
În instituţiile preşcolare urbane, unde mediul natural e mai sărac, se plănuiesc excursii la unul şi acelaşi obiect de mai multe ori.
În orice instituţie preşcolară trebuie determinate de la început obiectele naturale şi cele agricole, familiarizarea cu care e mai binevenită pentru una sau altă grupă de vârstă. E important de stabilit volumul reprezentărilor pe care ar trebui să le însuşească copiii. Reieşind din aceste condiţii se stabileşte consecutivitatea excursiilor şi termenii aproximativi de realizare a lor.
Pentru excursii, evident, că se pregăteşte atât educatorul, cât şi copiii. Mai întâi să vorbim despre pregătirea educatorului. Aşa dar, sunt plănuite temele aproximative ale excursiilor, sunt scopurile, conţinutul este, şi termenul organizării. Mâine – prima excursie. Cum se pregăteşte de ea educatorul? Numaidecât educatorul trebuie să viziteze locul unde are de gând să aducă copiii. Altfel nu se va şti în ce stare este obiectul, care va fi centrul atenţiei copiilor.
Se va ţine cont de formularea întrebărilor, conţinutul explicaţiilor, alegerea fragmentelor din literatura artistică, zicători, ghicitori, preziceri populare cu care veţi opera în timpul excursiilor. Din timp se hotărăşte ce însărcinări vor îndeplini copiii în timpul excursiei, care vor fi situaţiile de problemă. Să nu se scape din vedere problemele de tip organizatoric: să se aleagă cel mai scurt itinerar, locuri de odihnă, ţinând cont de vârsta copiilor şi particularităţile lor fizice, locul pentru joc, să se ia în consideraţie starea timpului, anotimpul etc.
Din timp trebuie de pregătit materialele şi utilajele pentru excursie: coşuleţe, hârleţe, săculeţe, cutiuţe etc.
De o pregătire preventivă au nevoie şi copiii. În timpul excursiilor activitatea cognitivă a copiilor decurge în prezenţa multor factori care le sustrage atenţia. Efectul şi rezultatele excursiei în mare măsură depinde de pregătirea psihologică a copiilor.
Mai întâi de toate e nevoie ca să fie creată o atmosferă emoţională. Apoi în faţa copiilor se înaintează scopul, obiectivele activităţii ce va urma. Mai departe în scopul realizării acestor obiective se concretizează şi se reaminteşte copiilor cunoştinţele însuşite anterior, li se formează anumite priceperi şi deprinderi. De aceea, înainte de a
porni la excursie educatoarea organizează cu copiii convorbiri pe tema pe care o vor dezvălui mai amplu alături de obiectul programat.
Pregătirea minuţioasă, bine gândită a copiilor către excursie contribuie la asimilarea conştientă a cunoştinţelor, la dezvoltarea iniţiativei, sine statorniciei etc.
Instituţia preşcolară trebuie să aibă seturi speciale de utilaj, echipament pentru excursii. Inventar pentru colectarea plantelor: lopăţica pentru săpat, cosar pentru a reteza crenguţele, lăstarii, mapă pentru plante, presa de uscat, sac pentru plante acvatice, coşuleţe pentru frunze, pomuşoare, ghinde, căldăruşe.
Pentru a evita dezordinea şi încălcările de disciplină, copiii se cunosc cu unele reguli de comportare în natură, li se explică: să nu frângă crengile copacilor, să nu calce peste cuiburi de păsări, să nu facă gălăgie, să meargă pe cărăruşe etc.
Analiza cercetărilor efectuate în domeniul cunoaşterii preşcolarilor cu natura prin intermediul excursiilor se evidenţiază un şir de factori de care trebuie să ţină cont educatorul organizând cu copiii o excursie în sânul naturii, cultivarea interesului cognitiv şi înţelegerea conştientă a necesităţii unei atitudini pline de grijă faţă de natură, în timpul excursiei şi anume: aplicarea activă a metodelor care stimulează imaginaţia creatoare a copiilor, organizarea unei munci frontale cu copiii, care să-i afecteze să le trezească simpatia faţă de natură vie înconjurătoare. Pentru a contribui la dezvoltarea gândirii logice a copiilor în timpul excursiilor este necesar a folosi pe larg situaţiile de problemă.
Importanţa creării şi rezolvării de situaţii-problemă pentru dezvoltarea la copii a unei gândiri corecte şi creatoare este pe deplin demonstrată de către teoria şi practica educaţiei.
Majoritatea psihologilor şi pedagogilor consideră că această activitate trebuie să se manifeste cât mai timpuriu, întrucât primii ani ai vieţii copilului au o deosebită importanţă şi valoare pentru formarea şi dezvoltarea personalităţii sale. În planul dezvoltării psiho-intelectuale, copilul preşcolar se află în stadiul inteligenţei preoperatorii sau preconceptuale, care se întinde pe durata vârstei cuprinsă între 2-7 ani. Dacă la începutul acestei perioade, procesele cognitive (percepţia, memoria, gândirea etc.) se desfăşoară în situaţii concrete şi în contextul
acţiunilor practice cu obiectele sau cu substituentele acestora, în jurul vârstei de 5 ani, copilul este în stare să descompună mintal însuşirile obiectului analizat, să-l examineze operând cu anumite criterii etc.
Într-o asemenea perspectivă, este necesar ca educatoarea să utilizeze în timpul excursiei cu precădere, metode active care acordă un rol esenţial contării spontane şi care presupun că, orice adevăr ca trebuie cucerit să fie reinventat, sau cel puţin să fie recunoscut şi din nou transmis.
În timpul excursiilor observarea se organizează diferit. La început copiii trebuie să primească o închipuire generală despre obiect. De aceea este important de a aranja copiii, de a-i pregăti, prin intermediul cuvântului artistic de a majora trăirile lor estetice. Unul şi acelaşi obiect este necesar ca copiii să-l studieze de la diferită distanţă şi înălţime. De la perceperea integră a obiectelor şi fenomenelor treptat se trece la analiza lor. Fără procesul de observare, analiza e imposibilă cunoaşterea aprofundată a fenomenelor.
În cele ce urmează, vom încerca să prezentăm succint câteva modalităţi şi mijloace în cadrul activităţilor de observare. După cum se ştie, activităţile de observare contribuie, într-o mare măsură, la dezvoltarea personalităţii copilului de vârstă preşcolară. Elementul specific care declanşează activitatea cognitivă a copilului, îl constituie percepţia organizată şi dirijată, sinteza şi generalizarea datelor percepute, stabilirea relaţiilor şi interdependenţelor dintre ele.
Prin intermediul conversaţiilor euristice, educatoarea efectuează împreună cu copiii un anumit tip de investigaţie, un anumit schimb de informaţie, de idei. Succesiunea de întrebări şi răspunsuri, legate de obiectul de observare, stimulează percepţia copiilor, orientându-le în acelaşi timp gândirea şi activizându-le exprimarea verbală.
În general, reuşita observărilor în timpul excursiilor depinde de modul în care metodele şi procedeele utilizate de către educator stimulează depunerea unui efort volitiv de către toţi copii, pentru a descoperi diversele relaţii existente între obiectele şi fenomenele percepute şi pentru a deduce, în final, anumite concluzii.
Din punct de vedere practic, didactica contemporană acordă o importanţă deosebită observărilor independente, experimentului, conversaţiei euristice, inventării prin descoperiri, formulării şi rezolvării problemelor, precum şi altor modalităţi cu caracter de cunoaştere.
Metoda situaţiilor de problemă poate fi utilizată în timpul excursiilor începând cu grupa mijlocie. Desigur, eficienţa lor sporeşte simţitor la grupa mare şi mai ales la cea pregătitoare. Prin intermediul acestor metode şi procedee didactice, educatoarea îi determină pe copii să formuleze singuri întrebări în legătura cu ceea ce observă, să emită ipoteze şi, în acelaşi timp, să încerce să le verifice prin observarea independentă sau prin experienţe simple, să facă clasificări, ordonări şi măsurări, să solicite informaţii şi să utilizeze corect, să descifreze anumite răspunsuri după ilustraţi, desene sau alte materiale didactice etc. Dintre elementele de problematizare ce pot fi utilizate, cu mai mare eficienţă, în cadrul activităţilor de observare în natură prezentăm, în cele ce urmează, două dintre ele, şi anume:
a) crearea unor situaţii-problemă, care să stimuleze copiii către căutare şi descoperire;
b) dirijarea percepţiei prin intermediul conversaţiei euristice.
Crearea unor situaţii-problemă în timpul observărilor are menirea de a-l pune pe copil nu atât în situaţia proptiu-zisă de a cunoaşte, cât mai ales în ceea de a elabora şi de a descoperi calea spre adevăr, spre soluţia problemei.
În învăţământul preşcolar, situaţiile-problemă pot să ia forma unor povestiri cu fond problematizant, care au o importanţă deosebită în trezirea şi menţinerea interesului pentru cunoaştere, a proceselor psihice şi a activităţii proprii.
Spre exemplu, pentru a motiva alegerea unei activităţi de observare cu tema “Calul” şi pentru a stimula interesul de cunoaştere al copiilor, educatoarea poate porni de la o vestire de genul următor : “ Un copil a plecat în vizită la o fermă, aşa ca noi, cu scopul de a căuta acolo un animal cu care să poată transporta nişte obiecte grele. Pentru acest lucru, el avea nevoie însă de anumite animale care să fie şi să arăte într- un anumit fel. De ce fel de animale avea nevoie copilul respectiv ? ” Cu ajutorul educatoarei copiii din grupele mijlocii vor stabili că el avea nevoie de animale care reprezintă astfel: să fie mari şi puternice, să aibă
spate puternic şi picioarele lungi. După aceea, educatoarea cere copiilor să denumească animalele care puteau fi folosite (calul, boul, bivolul, vaca etc.) iar apoi, pe baza răspunsurilor stabileşte că, copilul respectiv avea nevoie de cal, pentru a transporta obiectele. În final, ducând observări asupra calului viu, iar prin intermediul conversaţiei euristice dirijează percepţia copiilor despre deprinderea însuşirilor caracteristice ale calului şi sintetizează foloasele pe care le aduce la acest animal domestic. Asemenea povestiri cu fond problematizant pot fi create în timpul excursiilor şi cu preşcolarii de vârstă mai mare, respectiv cu o complexitate mai mare, respectiv nivelului de cunoştinţe al copiilor.
Dirijarea percepţiei prin intermediul conversaţiei euristice, constă într-o succesiune de întrebări şi răspunsuri prin care educatoarea conduce gândirea copiilor spre descoperirea de noi adevăruri. După opinia lui V.V.Zabotin, întrebarea este “ o formă deosebită de gândire, aflată la graniţa dintre necunoscut şi cunoscut şi care precede raţionamentele şi noţiunile noi, şi ca atare, contribuie la formarea acestora”.
Autorul face o clasificare a întrebărilor:
a) reproductiv-mnemotehnice, de tipul “ce este?”, “ce aţi avut?” etc.; b)reproductiv-cognitive, “care este?”, “cine?”, “când?”, “care sunt?”
etc.;
c) productiv-cognitive, “de ce?”, “dacă atunci?”.
Primele două categorii de întrebări îndeplinesc o funcţie predominant cognitivă, în timp ce întrebările productiv-cognitive (cauzale, relaţionale, ipotetice, ipotetico-deductive) sunt reprezentative pentru orientarea activităţii gândirii spre operaţii superioare. Ele trezesc curiozitatea epistemică şi favorizează o activitate organizată de căutare.
După observarea obiectelor naturale spre finele excursiei se poate propune copiilor însărcinări de observare individuală. Ele trezesc curiozitatea epistemică şi favorizează o activitate organizată de căutare.
După observarea obiectelor naturale spre finele excursiei se poate propune copiilor însărcinări de observare individuală. De exemplu, să se strângă frunze a diferitor copaci cu copiii din grupa medie şi să observe se aseamănă între ele frunzele, să privească unde mai tare au căzut frunzele pe la marginile pădurii ori în mijloc.
Atunci când copiii de sine stătător mânuiesc cu activitatea de observare, educatoarea le poate propune să studieze un obiect aparte după in plan anumit. De exemplu, la una din excursiile toamnei în pădure a duce observări asupra insectelor după aşa un plan:
- a evidenţia, care insecte zboară prin pădure, să urmărească unde se aşează, ce fac;
- a găsi insecte pe tulpinile copacilor însorite bine, a duce observări asupra lor, a explica de ce ele aşa-s de rare.
O mare însemnătate asupra dezvoltării personalităţii copilului o au şi observările pe subgrupe, caracteristice pentru preşcolarii mari, copiii se unesc în subgrupe după interese comune, simpatii. În timpul realizării însărcinărilor copiii se împart cu impresiile, părerile, propunerile etc.
Excursia poate finaliza cu unele jocuri didactice care ar contribui la întărirea cunoştinţelor acumulate la excursii. “ Când are loc aceasta?”, “ Ce va urma?”, “Ce ai găsit?”, “Găseşte după descriere”, “Cum se numeşte copacul?” etc.
Emoţiile în urma excursiilor rămân mult în sufletele copiilor, educatorul creează condiţii pentru reînnoirea şi întărirea acestor impresii. În acest scop neapărat după organizarea excursiilor se utilizează diverse metode şi procedee, cu ajutorul lor educatoarea îndeamnă şi stimulează dorinţa copiilor de a-şi reaminti ce au observat în timpul excursiilor, ce le-au plăcut mai mult. La reînnoirea impresiilor ajută şi materialul natural adunat de copii.
Cu acelaşi scop educatoarea poate folosi cuvântul artistic legat de obiectele şi fenomenele observate în timpul excursiilor.
Un alt procedeu de întărire şi concretizare a cunoştinţelor acumulate în timpul excursiilor sunt şi observările de lungă durată asupra plantelor de pe terenul grădiniţei, asupra animalelor. Întărirea cunoştinţelor se realizează şi în procesul activităţilor de artă plastică cu elemente de creaţie, activităţi combinate etc. Materialul adunat la excursii copiii îl folosesc la alcătuirea ierbarelor din ghinde, nuci construiesc diverse păpuşi, fac aplicaţii. Aşa activităţi contribuie la educaţia estetică a copiilor, le ajută mai adânc să cunoască proprietăţile materialului natural.
În regimul zilei preşcolarilor un loc deosebit revine plimbărilor zilnice.
Plimbarea este o formă pedagogică de organizare a odihnei active a copiilor. În cadrul plimbărilor copiii au posibilitatea de a-şi extinde şi a consolida cunoştinţele despre fenomenele naturale şi sociale, să acţioneze nemijlocit cu obiectele naturii, să îndeplinească anumite acţiuni de muncă în natură şi nu în ultimul rând, să se joace.
Plimbările zilnice se deosebesc de cele cu destinaţie specială şi de acel sistem de plimbări vizat în regimul zilei cu program prelungit. Drept temelie a tipologiei plimbărilor N.F.Golovanov plasează acea activitate de bază, prin intermediul căreia sunt soluţionate obiective formative, educative, instructive şi de fortificare a sănătăţii copiilor.
Plimbarea zilnică are o structură metodică, folosită tradiţional în practica activităţii instituţiilor preşcolare. Structura metodică a acestor plimbări constă în:
- organizarea observărilor înnatură;
- organizarea jocuri lordi dactice mobileş ipuţin mobile;
- activitatea demuncă;
- activitatea la alegerea copiilor (jocuri cu subiect, de construire,
activitatea de creaţie etc.);
- lucrul individual cu copiii (dezvoltarea vorbirii, a mişcărilor, a
atitudinilor, comportamentului etc.).
Organizarea observărilor în cadrul plimbărilor reiese din
conţinutul acesteia. Observările frontale cu toţi copii se fac atunci când educatoarea îi familiarizează pe copii cu schimbările sezoniere, cu munca adulţilor, tipurile de transport etc. În cazul familiarizării copiilor cu o insectă sau cu muşuroiul de furnici, cu procesul de înflorire a unei plante, educatoarea recurge la observările în grup sau individuale.
Educatoarea planifică fiecare observare, determină scopul ei, obiectivele pentru toate părţile componente ale plimbării.
Procesul de observare asupra naturii în cadrul plimbărilor poate lua forma unui joc. De pildă, un drum spre parc, educatoarea le atrage atenţia copiilor ca să urmărească ce fel de copaci şi tufari vor întâlni în cale. La prima oprire a organizat concursul “ Cine e cel mai atent ?”. Ori, educatoarea ieşind la plimbare cu copii le adresează însărcinarea de a privi în jur şi a memoriza în timp de trei minute cât mai multe plante (arbori ori arbuşti).
În timpul plimbărilor jocurile didactice sunt aplicate pe larg, ele constituie de fapt partea componentă a plimbării. Educatoarea poate să organizeze diverse jocuri didactice cu materiale din natură cu subiect şi fără, ţinând cont de solicitările copiilor.
Un alt component obligatoriu al plimbărilor zilnice sunt jocurile mobile cu intensitate medie şi mică, scopul lor este de a-i schimba pe copii de la un tip de activitate la altul. Acestor jocuri li se poate da un aspect instructiv, îmbinând mişcarea copiilor cu îmbogăţirea cunoştinţelor despre natură. De exemplu, organizând jocurile “ Cine mai repede găseşte un stejar ?”, “ Vânătorul”, !”În ce loc te vei ascunde ?”, “ Vulpea şireată ”, “ De pe muşuroi pe muşuroi” etc. Jocurile mobile şi didactice sunt organizate ţinând cont de dorinţele şi interesele copiilor.
În calitate de component al plimbărilor zilnice, activitatea de muncă, fireşte, contribuie şi ea la consolidarea deprinderilor şi priceperilor de acţiune practică ale copiilor, educarea atitudinii faţă de rezultatul muncii. Conţinutul muncii preşcolarilor la plimbări este variat şi depinde de particularităţile anatomofiziologice ale copiilor.
Dar din toate tipurile activităţii de muncă cea mai interesantă pentru ei este munca în natură (lucrul în grădină de zarzavat, florărie, clumbe etc.). Din partea educatorului se cere pregătirea minuţioasă, el trebuie să schiţeze planul activităţii de muncă, să determine consecutivitatea îndeplinirii însărcinărilor, să pregătească inventarul necesar, corespunzător vârstei copiilor. O cerinţă importantă faţă de organizarea şi dirijarea activităţii de muncă este dozarea acţiunilor care cer de la copii efort fizic şi volitiv. Educatoarea poartă răspundere de sănătatea copiilor (să nu se supraobosească , să nu se rănească cu utilajul etc.). Cu preşcolarii din grupele mari şi pregătitoare educatoarea organizează aşa lucrări ca: prelucrarea solului, parcelarea grădinei ; semănatul seminţelor, transplantarea răsadului, răsădirea plantelor;
prăşitul; stropitul plantelor; culesul roadei . Dacă pe teritoriul grădiniţei se află animale, copii pot participa la hrănirea şi îngrijirea lor, curăţirea hrănitoarelor, schimbul aşternutului etc. În toate anotimpurile în timpul plimbărilor se va avea grijă de terenul grupei respective. Copiii de sine stătător pot mătura terenul, pavilioanele, cară gunoiul, afânează şi împrospătează nisipierele etc. Educatoarea trebuie să ţină cont de instrumentele de care au nevoie copiii în timpul muncii şi de îmbrăcămintea lor, în orice grupă să fie câteva şorţuleţe care le va fieri hainele copiilor de colb, pete etc.
Activitatea de muncă de la plimbări este strânsă conexiune cu jocurile creatoare ale copiilor, care iau naştere din iniţiativa lor. Izvorul jocurilor creatoare, este activitatea de muncă, care influenţează pozitiv asupra relaţiilor dintre copii , prin joc ei valorifică rezultatele muncii lor. Educatorul susţine şi dezvoltă interesele copiilor ce ţin de jocurile creatoare cu elemente de muncă. Ieşind la plimbare educatoarea le propune copiilor să le ajute copiilor din grupa mică să facă ordine pe terenul lor de joc, le sugerează noi idei ce ţin de iniţierea lor într-o muncă plăcută, şi pe puterile acestora.
O mare valoare educativă o au activităţile la alegere – activităţi preferate de copii.
La vârsta preşcolară copiii desfăşoară activităţi şi jocuri în care ei încearcă să traducă în realitate propria lor dorinţa. Fie ca se joacă “ de-a pictorii”, “ de-a gospodinele”, ei desfăşoară o activitate pe care o exercită adulţii şi acum încearcă să o facă ei. Un moment important în activităţile la alegere îl ocupă ideile creatoare ale copiilor. În acest scop, pedagogul pune la dispoziţia copiilor cât mai multe şi variate materiale pentru joc. Diversitatea acestora le oferă posibilitatea să-şi aleagă jucăriile pentru tema preferată, să găsească modalităţi creative de realizare. Pe acestea le preferă în funcţie de posibilităţile lor individuale, de experienţa pe care au acumulat-o în contact cu mediul ambiant.
Activităţile la alegerea copilului oferă şi ocazia pentru sondarea nivelului de cunoştinţe, priceperi şi deprinderi asimilate de copii şi modul lor de utilizare.
Aceste componente ale plimbării nu au loc în mod invariabil în ordinea pe care am prezentat-o, mai mult ca atât, nu toate aceste componente sunt prevăzute pentru fiecare plimbare. Aceasta depinde de
interesele şi dorinţele copiilor, şi totodată, de iscusinţa educatoarei de a le propune, de a-l atrage într-o formă oarecare de activitate în cadrul plimbării. Participă copiii dornici, care prezintă interes faţă de activitatea de observare ori activitatea de muncă. Paralel educatoarea trebuie să-i preocupe pe ceilalţi copii care nu participă la activitatea dirijată de educatoare.
Spre deosebire de excursii, plimbările speciale au un conţinut redus, de o orientare mai îngustă. Plimbarea specială ţine o perioadă de timp mai scurtă şi este întreprinsă la o depărtare nu chiar mare de grădiniţă, cu grupele mici se organizează chiar pe teritoriu grădiniţei. Însă metodica organizării acestor plimbări are trăsături comune cu metodica organizării excursiilor (observări colective planice într-o atmosferă firească, diverse tipuri de conversaţii, lucrări practice, jocuri cu material din natură, jocuri mobile şi didactice). Scopul plimbărilor speciale este de a-i familiariza pe copii cu natura ţinutului natal.
Pentru copii din grupele mici plimbările speciale au o valoare cognitivă majoră. În cadrul acestor activităţi ca formă de organizare a procesului de familiarizare cu natura, copiii dobândesc cunoştinţe primare despre obiectele şi fenomenele naturii nerte, despre plante şi animale. Concomitent copiii se exercită în procesul de observare în condiţii unui număr mare de excitanţi pe care îi întâmpină paralel cu obiectele naturale. Astfel, plimbările speciale îi pregătesc pe micuţi pentru excursiile ce vor urma în grupele mari. Efectuând plimbări pe terenul grădiniţei copiii se familiarizează cu arbori, tufari, flori, legume, fructe etc. Ei scot în evidenţă particularităţile acestor obiecte în anotimpul respectiv (“toamna frunzele copacilor sunt galbene şi roşii”, “ primăvara frunzele sunt verzi şi mici”, “iarna nu sunt frunze” etc.). Educatoarea îi învaţă pe copii să observe şi să numească corect culoarea, forma, mărimea obiectelor. Copiii se familiarizează cu copacii, ce cresc pe teritoriul grădiniţei de copii (arţar, plop), educatoarea îi deprinde să denumească corect tulpina, ramurile copacului, ce formă au frunzele arţarului şi ce formă au frunzele mesteacănului, cum sunt tulpinile acestor copaci: au aceeaşi culoare ori nu ?
Foarte interesant decurg plimbările speciale cu copii mici în grădina de zarzavat toamna. Scopul lor este de a-i deprinde pe copii să deosebească fructele de legume; să descrie forma, culoarea, gustul lor. Pregătindu-se pentru o astfel de activitate, educatoarea alege însărcinările, care vor trezi interesul şi în acelaşi timp vor contribui la consolidarea cunoştinţelor copiilor despre unele fructe şi legume. Aici se pot utiliza pe larg jocurile didactice “Ghiceşte după gust”, “Găseşte leguma după descriere” etc.
Mai variate devin plimbările speciale în grupele mijlocii, aici copiii pot efectua deplasări în parcul din apropiere, la râu, la iaz. Conţinutul plimbărilor se complică în dependenţă de particularităţile de vârstă şi capacităţile copiilor. Pentru fiecare plimbare cu un anumit scop educatoarea alege conform programei un material concret. Este imposibil, însă, să-l izolăm strict pe copil, să-l ferim de a observa ceva pe neaşteptat, interesant, dar spontan, neplanificat. Un pedagog competent va putea în orice moment să aprecieze o afirmaţie neprevăzută a copilului, o exclamaţie, va susţine interesul faţă de un obiect sau fenomen solicitat de subiecţi.
Procesul observării va fi dirijat de întrebările educatoarei, care va cere de la copii o descriere a celor percepute, el îi va îndemna pe copii să explice cauzele unor fenomene. (“Ce s-a schimbat în parc ?”, “ Ce păsări, pe care le-am văzut vara, lipsesc acum ?”, “ Unde s-au dus ?”).
Pentru însuşirea cunoştinţelor elementare despre dependenţa naturii vii de natura nertă educatoarea le explică cauza dispariţiei insectelor, păsărilor, modul de trai al unor animale în timpul iernii etc.
În a doua jumătate a anului cu copii din grupa mijlocie se încep excursiile. Educatoarea trebuie să ţină cont de particularităţile anatomofiziologice ale copiilor de 4-5 ani, micuţii obosesc repede în urma observărilor monotone şi îndelungate, explicaţiilor şi povestirilor lungi, de aceea pentru a nu-i plictisi pe copiii, observările trebuie îmbinate cu îndeplinirea unor însărcinări simple, cu exerciţii de joc, cu munca în natură, care vor cere aplicarea cunoştinţelor, căpătate în timpul observărilor, activităţilor dirijate etc.
Plimbările speciale în grupele mari capătă un aspect de sistematizare şi ierarhizare a cunoştinţelor despre natură.
Schimbările, care se produc treptat în natură în decursul unui sezon, oferă posibilitatea copiilor să determine conexiunile cauzale şi dependenţele elementare între diferite fenomene ale naturii. Scopul educatoarei este de a dirija observările copiilor şi de a-i deprinde să facă unele concluzii şi generalizări.
Copiii de cinci ani sunt capabili să observe, de exemplu, că la copacii de pin mugurii sunt aşezaţi la capătul ramurii. Primăvara mugurii se desfac şi apar lăstari tineri, care se aseamănă cu nişte lumânări, un lăstar creşte în sus, iar ceilalţi în părţi. Astfel educatoarea le formează cunoştinţe despre arborii coniferi. O activitate captivantă pentru preşcolarii mari devine cercetarea prin lupă, microscop a diferitor părţi ale plantei (muguri, frunze, rădăcini etc.).
În cadrul plimbărilor speciale, în timpul iernii, educatoarea le propune copiilor să ducă observări asupra zăpezii, ţurţurilor de gheaţă, le ajută copiilor să stabilească anumite legături între temperatura aerului şi fenomenele naturii în timpul iernii (când aerul este mai cald zăpada se topeşte şi nu sunt ţurţuri pe acoperiş, când e ger zăpada scârţie şi apar ţurţuri).
Tot în timpul plimbărilor speciale educatoarea concretizează cunoştinţele copiilor despre fenomenele de vară, primăvară etc.
Observările sistematice şi concomitente asupra schimbărilor sezoniere atât din natura vie, cât şi din natura nertă, le permite copiilor să conştientizeze conexiunile existente între ele, iar încercările de a exprima aceasta prin cuvinte, influenţează pozitiv asupra dezvoltării gândirii şi vorbirii copiilor.
Strategiile didactice utilizate de către educatoare în timpul plimbărilor sunt diverse: aici se poate folosi şi descrierea-model, conversaţiile euristice, explicaţia etc. Acestea îi ajută pe copii să facă unele comparaţii, să stabilească asemănările.
Copiilor din grupa mare li se comunică despre influenţa schimbărilor sezoniere asupra regimului animal. De exemplu, copiii află mai multe despre viaţa sezonieră a păsărilor, despre migraţia lor. Educatoarea aprofundează cunoştinţele copiilor despre păsările migratoare şi cele sedentare; despre măsurile întreprinse în scopul ocrotirii păsărilor în timpul iernii.
Bazându-se pe cunoştinţele copiilor, acumulate anterior, educatoarea poate organiza diferite jocuri didactice unde copiii cu uşurinţă îndeplinesc anumite sarcini didactice. Treptat pedagogul îi implică pe copii în efectuarea unor observări independente asupra obiectelor propuse de educator ori la alegerea personală.
În grupa mare se practică organizarea plimbărilor speciale, chiar şi a excursiilor, în unul şi acelaşi loc în diferite perioade a unui anotimp (la începutul şi la sfârşitul anotimpului) aceasta îi ajută pe copii să compare starea obiectelor în timpul anotimpului dat, schimbarea culorilor, starea timpului, să stabilească populaţia parcului, pădurii în diferite etape.
Lucrul educatoarei cu copiii din grupa pregătitoare în vederea familiarizării lor cu natura în timpul plimbărilor speciale urmăreşte în fond scopul de a aprofunda cunoştinţele căpătate anterior, de a forma reprezentări generalizatoare despre schimbările sezoniere din natura vie şi nertă.
Scopul plimbărilor speciale este de a activa gândirea copiilor, să dezvolte iniţiativa şi independenţa stabilirii legăturilor dintre fenomenele naturii şi viaţa plantelor, animalelor etc. Comunicându-le conţinuturi noi, educatoarea trebuie să ia în consideraţie experienţa proprie a copiilor şi nivelul lor de dezvoltare. La această vârstă educatoarea îi provoacă pe copii să redee cele observate prin vorbire cât mai exact şi plastic, le ajută să aleagă mijloace lingvistice corespunzătoare.
După cum am văzut în grupa mijlocie şi cea mare, observările în natură se bazează în special pe percepţia senzorială de către copii, în grupa pregătitoare se recomandă de a folosi pe larg convorbirile, conversaţiile euristice, exerciţii logice, experienţe etc., care contribuie în mare măsură la dezvoltarea intelectuală a copiilor.
În grupa pregătitoare pentru şcoală se acordă o mare atenţie completării calendarelor naturii după plimbări. Copiii se deprind să-şi fixeze observările , să le generalizeze, să facă concluzii referitoare la unele legităţi ale fenomenelor ce au loc. Însemnările pot fi: apariţia primelor plante de primăvară (podbal, păpădie, ghiocei ); primii muguri, frunze; primul tunet etc.
Copilul preşcolar având o experienţă cognitivă nu prea bogată, un vocabular insuficient dezvoltat şi o gândire concret-intuitivă, nu este în stare să înţeleagă toate comunicările orale, făcute de educatoare fără sprijinul materialului intuitiv. Pentru înţelegerea mesajului cognitiv la activităţile de familiarizare a copiilor cu natura, un rol important i se atribuie imaginilor de diferite tipuri: planşe, jetoane, tablouri, diapozitive, diafilme. Acestea contribuie la învăţarea conştientă a cunoştinţelor transmise, bazată pe formarea unor reprezentări clare, precise, şi a unor noţiuni simple despre obiectele şi fenomenele naturale. Prin intermediul ilustraţiilor pot fi realizate imagini mintale anterioare sau pot fi formate imagini mintale noi, care să faciliteze înţelegerea unui nou mesaj.
Imaginea ca să devină cu adevărat mijloc de transmitere de cunoştinţe este necesar ca, în cadrul activităţilor de familiarizare cu natura preşcolarii să fie iniţiaţi în “descrierea” conţinutului, ca aceştia, să recunoască anumite caracteristici ale obiectelor. Ca urmare a experienţei cognitive sărace a copiilor din grupa mică şi mijlocie, ei raportează un obiect sau o anumită acţiune doar la un singur cuvânt.
Pentru înţelegerea acestui mecanism vom raporta acelaşi cuvânt la un număr mai mare de obiecte concrete, apoi la imagini ale acestora. În acest scop se pot folosi jocuri cu imagini. Acestea se pot desfăşura în diferite variante, având ca suport intuitiv jetoane, fişe cu imagini, tablouri. Prin joc se dezvoltă capacitatea copiilor de a-şi concentra atenţia, operaţiile gândirii; de a-şi dezvolta vocabularul. În acest scop se pot utiliza jocurile “Recunoaşte leguma”, “Ghici ce lipseşte”, “Ce a uitat pictorul” etc.
În cadrul activităţilor de observare, pentru fixarea diferitor noţiuni, ca de exemplu, de plantă, de fruct, de animal, după convorbirea făcută cu copiii, le prezentăm diferite materiale ilustrative (planşe, jetoane cu imagini, diapozitive, albume, cuburi etc.) prin intermediul cărora copilul să poată realiza legătura între imaginea reală a obiectului şi cele comunicate de către educator.
Pentru însuşirea şi reţinerea mai uşoară a cunoştinţelor imaginile prezentate trebuie să corespundă anumitor cerinţe:
-  săredeecaracteristiciesenţialealeobiectelor;
-  săfiejudiciosîmbinatecumijloaceleverbale,copiiisăfieprovocaţi să comenteze cele percepute în imagini;
-  copiii să aibă posibilitatea să acţioneze cu aceste imagini în diferite tipuri de activitate în instituţia preşcolară.
Numai atunci copilul îşi va forma reprezentări clare , precise, despre lumea înconjurătoare. Respectarea acestor cerinţe asigură succesul intuirii corecte a imaginilor, contribuind la stimularea proceselor psihice, la stabilirea unei conexiuni concrete între lumea reală şi lumea imaginilor. După ce copilul a parcurs etapele formării deprinderii de a lectura imaginile, acestea devin adevărate mijloace importante de înţelegere a mesajului cognitiv.
Utilizarea imaginilor în cadrul familiarizării copiilor cu natura este practicată de către educatori în toate grupele de vârste. Pornind de la obiecte animale şi plante prezentate în stare naturală, după care se folosesc mulaje, tablouri, albume, jetoane cu imagini, diafilme.
Introducerea imaginilor în astfel de activităţi are rolul de a înlesni procesul de cunoaştere a realităţii de către copii şi astfel ei pătrund mai repede în esenţa fenomenelor faţă de situaţia când acest aspect nu este posibil. Dacă în unele activităţi de observare mulajele ne dau posibilitate să analizăm cu copii părţile componente ale animalelor respective, folosirea imaginilor din planşe şi tablouri ne oferă prilejul de a discuta pe baza intuitivă, despre modul lor de viaţă, despre culori, despre unele detalii ale corpului, să insistăm asupra hranei, îngrijirii pe carele-o dă omul sau despre locul unde trăiesc.
De exemplu, pentru reuşita activităţii de observare cu tema “Leul” (grupa mare), se organizează mai întâi o vizită la “Grădina Zoologică” unde li se dă posibilitatea copiilor să observe animalul în ansamblul lui, să-şi satisfacă interesele lor individuale.
Apoi, întorcându-se la grădiniţă, educatoarea organizează o scurtă convorbire despre cele observate. Ulterior în cadrul altei activităţi de observare desfăşurată pe baza unui tablou, copiii învaţă să dea mai multe răspunsuri corecte despre trăsăturile specifice ale corpului, picioarelor, despre mărimea şi forţa acestora. Se completează cunoştinţele copiilor despre leu cu lectura unei povestiri literare ori a unei poezii, dându-le posibilitate ca ei să completeze impresiile cu ceea ce au văzut la emisiunile TV. Pentru consolidarea cunoştinţelor copiii sunt îndemnaţi să recunoască imaginea leului dintr-un grup de jetoane cu animalele sălbatice.
Lecturile după imagini solicită intens reprezentările copiilor despre mediul social, viaţa plantelor şi animalelor, caracteristicilor anotimpurilor etc. De aceea suportul intuitiv utilizat în cadrul activităţilor de familiarizare cu natura trebuie să corespundă atât prin conţinut, cât şi prin calitatea sa, intereselor cognitive ale copiilor, să asigure stabilirea de legături între conţinutul tablourilor şi experienţa de viaţă a copilului, să fixeze şi să precizeze unele noţiuni, să ofere posibilitatea comportării şi interpretării variate a semnificaţiei diferitelor acţiuni, să sistematizeze şi să valorifice cunoştinţele însuşite.
După cum am mai menţionat, primele emoţii estetice ale copilului sunt legate de satisfacţia, ce i-o prilejuiesc calităţile obiectului – culoarea, forma etc. După părerea multor pedagogi, copiii de vârstă preşcolară pot fi conduşi spre înţelegerea picturii de peisaj.
Examinarea tablourilor de peisaj ale maeştrilor vestiţi contribuie la dezvoltarea gustului estetic, trezeşte dorinţa copiilor de a povesti despre aceasta frumuseţe.
N.M.Zubarev menţionează, că examinarea peisajelor contribuie la dezvoltarea vorbirii expresive a copiilor (se măreşte numărul de complemente, atribute, comparaţii, metafore folosite), copiii învaţă să înţeleagă ideia pictorului, dispoziţia, pe care o redă el în tablou, creşte cultura percepţiei, se dezvoltă gândirea.
Pentru o percepţie mai bună a operelor de artă e raţional să le dirijăm procesul de observare al copiilor prin intermediul întrebărilor: “Ce este redat în acest tablou ?”, “ Este un tablou trist sau vesel ?”, “De ce credeţi aşa ?”, “Ce culori a folosit pictorul ?”, “Dacă era să fie un tablou trist, ce culori erau să domine ?”, “De ce pictorul şi-a numit astfel tabloul ? ” etc. Educatoarea le propune copiilor să compare cele reprezentate pe tablou cu cele observate de ei în natură înconjurătoare. Acest procedeu se numeşte introducere în situaţia imaginară. Ea
dezvoltă priceperea copiilor de a pătrunde în tablou, de a-şi aminti despre obiectele şi fenomenele asemănătoare, observate în viaţă, de a-şi închipui, ce ar fi văzut sau auzit ei, dacă ar fi “venit în această pădure”, “ în această poiană” etc. Astfel copiii se obişnuiesc să-şi aplice experienţa proprie, să-şi dezvolte imaginaţia creatoare proprie, să-şi dezvolte imaginaţia creatoare. Deseori, percepţia corectă şi profundă a tabloului este înlesnită de cuvântul petic, de muzică. Tablourile de peisaj se recomandă să fie examinate îndată după excursie sau plimbări.
Dacă în grupa mare examinarea tablourilor de peisaj, de regulă, este o parte a convorbirii, în grupa pregătitoare aceasta constituie o activitate aparte.
Metodiştii din domeniul familiarizării preşcolarilor cu natura recomandă utilizarea chiar din grupele mici mai întâi a tablourilor cu subiect şi nu a celor cu obiect, deoarece primele oferă posibilitatea de a observa mai mult de a vorbi despre mai multe.
Tablourile cu subiect necomplicate, fără detalizare şi stilizare de prisos, cu o situaţie dinamică subiectivă stimulează dezvoltarea vorbirii copiilor. Tabloul cu obiect însă poate să-l distragă pe copil de la chipul viu. De exemplu, pedagogul le propune copiilor de 6-7 ani să alcătuiască o povestire despre un animal după următorul plan: “Povesteşte, ce animal este acesta, cum este el, unde trăieşte ? Povesteşte despre deprinderile lui” – totodată pune în faţa lor un tablou, pe care acest animal este reprezentat într-o poză statică, în afara mediului de trai. În acest caz tabloul cu obiect îi împiedică pe copii să-şi închipuie animalul în condiţii naturale. De aceea aici ar fi mai binevenit folosirea unui tablou cu subiect, pe care, privindu-l copiii să-şi amintească uşor ce ştiu ei despre acest animal. În general, alegerea tablourilor să fie în concordanţă cu tipul de activitate, cu obiectivele urmărite, şi nu în ultimul rând, cu particulărităţile de vârstă şi individuale ale copiilor.
Folosirea selectivă a imaginilor (planşe, jetoane, tablouri, diapozitive, diafilme), nu trebuie să fie doar un scop în sine, ci să aibă un rezultat final, dezvoltarea proceselor psihice şi pe această bază înţelegerea corectă a mesajului transmis, creşterea calităţii cunoştinţelor însuşite.
Totodată, se impune îmbogăţirea grădiniţelor cu material intuitiv. În acest scop este bine să realizeze diapozitive, diafilme, tablouri, planşe, cărţi ilustrate cu o grafică corectă şi estetică, care să satisfacă în mai mare măsură curiozitatea şi dorinţa cognitivă a copiilor, să corespundă temelor şi sarcinilor prevăzute de programă.
Diagnosticarea are drept scop măsurarea şi aprecierea cunoştinţelor despre natură, priceperilor şi deprinderilor dobândite de copii în cadrul familiarizării lor cu natura. În acelaşi timp, evaluarea urmăreşte şi aspecte formative ale muncii educatoarei, concretizate în atitudinile şi comportamentele dobândite de copilul preşcolar prin instrucţie. În funcţiile de obiective specifice unităţii didactice parcurse, evaluarea- dignosticarea urmăreşte dacă copiii la sfârşitul vârstei preşcolare vor deveni capabili :
- să descrie aspectele generale ale naturii în cele 4 anotimpuri;
- să enumere elementele componente ale mediului natural;
-să clasifice componentele mediului natural după anumite caracteristici;
-  să precizeze cele două grupe de vieţuitoare;
-  să denumească corect părţile componente ale plantei;
-  să evidenţieze rolul fiecărei părţi componente în viaţa plantelor;
-  să definească corect noţiunea de plantă cultivă şi planta sălbatică;
-  să sesizeze influenţa factorilor de mediu asupra creşterii şi dezvoltării plantelor;
-  să denumească corect părţile componente ale corpului unui animal, să scoată în evidenţă funcţiile de bază ale fiecărei părţi componente;
-  să definească corect noţiunile de animal sălbatic şi animal domestic;
-  să aprecieze importanţa creşterii şi îngrijirii plantelor şi animalelor de către om;
-  să aplice măsuri de ocrotire a naturii şi de protejare a mediului înconjurător;
-  să aprecieze importanţa apei, aerului şi a solului ca medii de viaţă pentru plante şi animale;
-  să recepteze frumosul din natură şi din raporturile umane la nivelul lor de viaţă;
-  să enumere factorii poluanţi ai mediului înconjurător;
-  să precizeze câteva măsuri de protejare a mediului;
-  să respecte regulile de comportare în scopul păstrării şi întăririi sănătăţii;
-  să efectueze lucrări simple de îngrijire şi ocrotire în parcul grădiniţei şi alte spaţii verzi;
-  să participe la acţiuni de îngrijire a unor animale mici.
Funcţia principală a evaluării este corectarea şi reglarea sistemului instructiv-educativ în ansamblul său, realizează controlul însuşirii, corectează şi clasifică materialul informaţional. În ciclul preşcolar, corectarea secvenţială (pe operaţii) are efecte pozitive asupra eficienţei învăţării, pentru că semnalează imediat lacunele din cunoştinţele şi condiţionează acţiuni de revenire asupra informaţiei, mobilizând atenţia copiilor.
Stabilirea informaţiei de control prin care copilul după parcurgerea unei etape de instruire, a dobândit noi deprinderi, capacităţi intelectuale şi practice reprezintă o acţiune pedagogică tot atât de importantă ca şi definirea obiectivelor şi a conţinutului învăţării.
Evaluarea nu are rol clasificator, ci oferă informaţii pentru o diferenţiere şi o individualizare ale instrucţiei cu scop ameliorativ şi este un proces a cărui desfăşurare parcurge 3 etape:
-  obţinerea informaţiei despre nivelul de pregătire a copilului (deprinderi, abilităţi, capacităţi) la un moment dat şi raportarea lui la obiectivele urmărite;
-  formularea aprecierilor pe baza informaţiilor obţinute, ce sunt analizate şi prelucrate cu metode statistice şi interpretate din punct de vedere calitativ;
-  adoptarea deciziilor privind optimizarea instrucţiei viitoare în direcţia diferenţierii şi individualizării.
În fiecare dintre aceste etape se evidenţiază anumite sarcini ce revin educatoarei pentru a putea formula un diagnostic evaluativ:
- identificarea nivelului iniţial depregătirea copiilor;
-  stabilirea volumului şi conţinutul cunoştinţelor, deprinderilor, abilităţilor dobândite de copii într-o perioadă de instruire determinată (unitate de conţinut), dar şi a lacunelor existente;
-  adaptarea strategiilor didactice la situaţia concretă a colectivului de copii (grupa, subgrupa), în vederea atingerii obiectivelor propuse;
-  informarea copiilor cu rezultatele obţinute în raport cu cerinţele programei şi motivarea lor pentru obţinerea unor performanţe superioare.
Evaluarea îşi evidenţiază funcţiile în diverse etape ale procesului didactic:
- funcţiadecontrol;
- funcţiadecorecţie;
- funcţia de predicţie – reglează şi direcţionează pe baza rezultatelor constatate, activitatea în etapele următoare
Sunt prezente elementele ale gândirii logice, argumentări. Copilul posedă cunoştinţe, reprezentări la compartimentul “Familiarizarea cu natura şi mediul înconjurător” vizate de programă. 10-13 răspunsuri.
copilul posedă unele cunoştinţe prevăzute de programă la compartimentul dat, dar răspunsurile nu sunt depline şi puţin argumentate. 8-10 răspunsuri.
copilul posedă cunoştinţele limitate, superficiale la compartimentul dat. Răspunsurile sunt incomplete, neargumentate. 4-5 răspunsuri corecte.
Abordarea sistematică a procesului de instruire prevede pregătirea teoretică şi practică pentru găsirea, alegerea, organizarea, îmbinarea, ordonarea, controlul elementelor procesului instruirii, adaptarea metodologică, echilibrarea predării – învăţării – evaluării, modificarea continuă a relaţiilor educatoare – copil, îmbinarea formelor de organizare a jocului şi învăţării, prin raportare la nivelul iniţial şi la evaluarea continuă.
Ştiinţa pedagogică a cumulat anumită experienţă în soluţionarea teoretică şi practică a abordării sistematice a conţinutului instruirii copiilor preşcolari.
Pentru prima dată necesitatea elaborării unui volum de cunoştinţe sistematizate despre lumea înconjurătoare pentru preşcolari a fost abordată în didactică de A.P.Usov. Ea a fundamentat teza cu privire la crearea unui sistem bine determinat de cunoştinţe, în care rolul primordial să revină cunoştinţelor generale, ce reflectă cele mai simple legităţi şi dependenţe dintre fenomenele lumii reale. Totodată accentua, că extinderea volumului cunoştinţelor şi formarea unui sistem al lor nu implică în mod automat dezvoltarea capacităţilor intelectuale ale copiilor. Pentru aceasta este necesar a le cultiva deprinderea de muncă intelectuală, a le dezvolta dexteritatea de a generaliza şi afla de sine stătător legăturile dintre fenomenele naturii, precum şi a le cultiva priceperi de a îndeplini diferite acţiuni mintale în condiţii noi. O deosebită importanţă în această ordine de idei revine priceperii active şi însuşirii cunoştinţelor, ce influenţează considerabil rezolvarea însărcinărilor intelectuale de către copii, precum şi gândirea lor creatoare şi independentă.
În ultimii ani se observă o creştere a interesului pentru problemele familiarizării preşcolarilor cu fenomenele naturii şi în literatura pedagogică. Faptul ce explică, posibil, nu numai prin sporirea rolului fizicii, chimiei în viaţa societăţii contemporane, perfecţionarea programelor şcolare, creşterea nivelului instruirii şcolare, care a implicat şi o creştere a nivelului teoretic al pregătirii instructiv- educative a copiilor de 5-7 ani, dar şi printr-o accelerate vădit pronunţată a creşterii copiilor. Posibilităţile cognitive ale copiilor contemporani creează posibilităţi reale necesare pentru o cunoaştere mai profundă şi temeinică a lumii înconjurătore cu scopul sporirii eficienţei dezvoltării lor intelectuale. Aceasta, cum se vede, a fost de asemenea un factor, ce a mărit interesul cercetătorilor pentru problema familiarizării copiilor cu fenomenele naturii.
Cercetătoarea E.I.Korzakov, studiind nivelul cunoştinţelor copiilor despre fenomenele naturii nerte, a elaborat o metodică a formării reprezentărilor la nivel de generalizare despre apă şi stările ei de agregare la copii de şase ani. Ea remarcă, de asemenea, că mulţi copii de şase-şapte ani au închipuiri greşite, iar alteori fantastice chiar despre fenomenele naturii. Observările E.I.Kozakov confirmă, ce-i drept, şi deducţiile multor cercetători, precum că micuţii de cinci-şase ani posedă un cerc destul de amplu de cunoştinţe despre fenomenele lumii înconjurătoare. Dar însuşindu-le spontan, ei nu sunt în stare să afle singuri justa dezlegare a multor fenomene ale naturii. De altfel, observă cercetătoarea, cu cât copii nefamiliarizaţi cu fenomenele date sunt mai mari, cu atât sunt mai eronate, fantasmagorice reprezentările despre ele. Astfel investigaţiile întreprinse accentuează necesitatea familiarizării bine orientate a copiilor cu un şir cât mai larg de cunoştinţe despre lumea din jur la nivelul accesibil vârstei lor şi care asigură pregătirea lor pentru însuşirea noţiunilor ştiinţifice ulterior în şcoală.
În studiul lui I.S.Freidkin, consacrat familiarizării copiilor de 5-7 ani cu mişcarea obiectelor, ce demonstrează, că, în rezultatul instruirii spontane, însuşesc un volum destul de amplu de cunoştinţe despre principalii componenţi ai mişcării. Însă legătura reciprocă dinte ei nu întotdeauna este just definită. Abia un şir de activităţi, special organizate, le-au permis micuţilor de şase ani să-şi formeze reprezentări destul de abile şi generalizate despre interacţiunea componenţilor mişcării.
Destul de însemnate în ordinea problemelor ce ne interesează sunt concluziile lui I.S.Freidkin referitor la faptul că micuţii de această vârstă manifestau o atitudine plină de interes faţă de fenomene şi-şi însuşeau destul de lesne principalele noţiuni ale mecanicii, care joacă un rol de esenţă pentru dezvoltarea lor intelectuală.
I.S.Freidkin a elaborat, de asemenea, metodici pentru familiarizarea copiilor cu unele fenomene fizice (cu fenomenul magnetizării, cu proprietăţile aerului). La baza lor autorul pune metoda celui mai simplu experiment, efectuat independent de copil, care, după părerea lui, descătuşează potenţele copiilor de a analiza de sine stătător fenomenul, permite să obţină o informaţie mai completă despre obiectul studiat, să vadă ceea ce era inaccesibil înţelegerii în condiţiile expunerii verbale a educatorului, să execute diferite modificări ale obiectului.
Metodica organizării activităţii de cercetare a copiilor de 5-7 ani la activitatea de familiarizare cu natura este elaborată şi fundamentată de L.M.Manţev.
În lucrarea dată reţine atenţia faptul că drept material pentru activităţile cu copiii sunt folosite fenomenele naturii. Astfel autorul utilizează datele despre stările de agregare ale apei şi despre unele fenomene hidrometeorologice, ce se referă la apă (ploaia, ninsoarea etc.). Se cuvine să menţinem, că L.M.Manţev nu propune un sistem oarecare de cunoştinţe privind familiarizarea copiilor cu fenomenele numite. Ea foloseşte doar informaţii separate din domeniul naturii vii şi nerte.
În literatura psiho-pedagogică sunt dezvăluite posibilităţile sistematizării cunoştinţelor, dobândite de copiii de vârstă de 5-7 ani. Investigaţiile întreprinse de A.V.Zaporojeţ, V.V.Davâdov, N.N.Poddiacov, L.A.Paramonov, S.A.Kozlov, S.N.Nikolaev, I.S.Freidkin etc. au arătat, că în procesul însuşirii cunoştinţelor, adunate într-un sistem, gândirea copilului se restructurează, că sistematizarea cunoştinţelor la copii de 3-7 ani e posibilă la diferite niveluri: empiric (când conţinutul de bază al cunoştinţelor se prezintă sub formă de reprezentări şi teoretic (în acest caz cunoştinţele reprezintă noţiuni, iar legăturile se caracterizează ca legităţi de bază)). Însuşirea cunoştinţelor sistematizate de către copii presupune dezvoltarea unor anumite procedee de activitate cognitivă, ceea ce la rândul său, asigură creşterea activităţii lor intelectuale şi a spiritului de independenţă.
Copiii în vârstă de 6-7 ani pot să înţeleagă just lumea înconjurătoare, să scoată în evidenţă legăturile esenţiale centrale din cutare sau cutare domeniu al realităţii şi să le reflecte sub formă de reprezentări (A,V.Zaporojeţ, N.N.Poddiacov, D.B.Elkonin etc.). Cunoştinţele ştiinţifice pot fi formate doar sub îndrumarea pedagogului, care, pe de o parte, este înarmat cu un sistem de cunoştinţe despre fenomenele lumii înconjurătoare, pe de o parte, este înarmat cu un sistem de cunoştinţe despre fenomenele lumii înconjurătoare, pe de altă parte , - cu strategii de transmitere a acestor cunoştinţe. De aceea, în prezent o mare însemnătate pentru educaţia intelectuală a preşcolarilor o are căutarea conţinutului optim de cunoştinţe, ce reflectă multilateral, accesibil şi veridic diversele fenomene ale lumii înconjurătoare.
Prin sistem optim de cunoştinţe se subînţelege un astfel de conţinut al lor, care poate oferi cel mai bun efect formativ şi va contribui la formarea activismului şi independenţei intelectuale ale copiilor.
Nu se poate selecta sistemul de cunoştinţe fără a clarifica noţiunile “sistem” şi “sistematizare”, de aceea e necesar cel puţin sub aspect general să dezvăluim aceste noţiuni. În literatura pedagogică ştiinţifică nu există o definiţie a termenului “sistem” cu un singur sens.
Însă în toate definiţiile ce profilează două momente, în afara cărora nu putem dezvălui şi pătrunde esenţa acestei noţiuni: 1. Orice sistem reprezintă o totalitate sau o mulţime de elemente; 2. Între elementele coexistă anumite legături şi relaţii ce asigură integritate sistemului. În circuit sunt acceptate următoarele definiţii ale noţiunii “sistematizare”. Sistematizare este o reunire de obiecte sau cunoştinţe despre ele pe calea stabilirii unor legături esenţiale; stabilirea anumitei ordini între părţile unui întreg pe baza unor legităţi anumite, principii şi reguli anumite. Sistematizarea cunoştinţelor despre obiectele şi fenomenele realităţii e posibilă în virtutea prezenţei legăturilor dintre obiecte şi fenomene chiar în sânul realităţii. Ea constituie reflectarea dependenţei obiective, ce leagă într-un întreg atât obiecte din diferite fenomene ale realităţii, cât şi lumea în ansamblu.
Pornind de la această definiţie a sistematizării, putem defini semnele distinctive ale sistemului de cunoştinţe. Ele trebuie să includă: 1) cunoştinţe despre însăşi obiectele realităţii (despre structura, proprietăţile calităţile lor); 2) cunoştinţe despre legături esenţiale despre ele; 3) cunoştinţe, ce dezvăluie legităţile şi dependenţele în toate procesele şi fenomenele lumii înconjurătoare.
S.N.Nikolaev a elaborat un nou conţinut al instruirii copiilor de 5-7 ani, alegând o sferă însemnată din activitate vitală a animalelor sălbatice în condiţii naturale – sfera apărării de duşmani. Autoarea a selectat şi a sistematizat procedeele de apărare a animalelor de duşmani: fuga, ascunderea, mascarea, sperierea, folosirea învelişurilor tari şi ţepoase, împotrivirea activă, formarea reprezentărilor despre fiecare procedeu de apărare avea loc în procesul familiarizării cu două-trei animale concrete care le sunt copiilor mai cunoscute.
S.N.Nikolaev propune a folosi în procesul desfăşurării variatelor activităţi a copiilor (observările, jocurile didactice, exerciţiile, lucrul cu modelele). După părerea noastră, în metodica este foarte valoroasă aplicarea lucrului cu modelele . De pildă, copii lucrează cu modele de “picioare” lungi (de culoare albastră) şi scurte (de culoare roşie).
Didactica preşcolară a obţinut succese mari în elaborarea pentru copiii de şase ani a cunoştinţelor sistematizate despre natura nertă, la baza cărora stă principiul variabilităţii şi transformărilor reciproce a tuturor realităţilor fizice, ce poartă un caracter general şi autotcuprinzător.
Pedagogul I.A.Haidurov a elaborat şi fundamentat un sistem de cunoştinţe elementare pentru copii de şase ani despre unele dependenţe esenţiale în lumea vegetală. La baza acestui sistem stă legitatea biologică despre legătura organismului şi mediului. Pornind de la această legitate generală, pe baza căreia a şi fost determinat volumul de cunoştinţe sistematizate despre lumea vegetală. Cunoştinţe accesibile copiilor de 5-6 ani, însuşirea lor decurgând pe etape. Astfel, la prima etapă copiilor li se cultivă cunoştinţe despre necesităţile plantelor în fiecare factor aparte al mediului sunt stabilite dependenţele plantelor de gradul satisfacerii fiecărei necesităţi (în cazul insuficienţii de lumină planta se îngălbeneşte şi creşte lungă, în lipsa căldurii – încetează a mai creşte etc.).
Accesibilitatea conţinutului dat este condiţionată în primul rând de faptul cu legătura ce profilează de fiece dată izolat, adică este dezvăluită o singură necesitate de condiţiile mediului corespunzător şi metamorfozele plantelor în legătură cu măsura în care sunt prezente condiţiile. Aceste dependenţe le putem demonstra mai pregnant, ilustrativ şi mai complect în procesul experienţelor cu plantele.
Însuşirea unui atare conţinut sistematizat de cunoştinţe despre natură exercită o influenţă eficientă asupra constituirii independenţei lor intelectuale în activitatea cognitivă şi practică, asupra educaţiei ecologice a copiilor.
Scopul: a elucida principiile şi particularităţile selectării materialului despre natură pentru preşcolari: a-i învăţa pe studenţi să folosească corect şi după destinaţie “Curriculum-ul preşcolar” – sursa principală la planificarea activităţii pedagogice referitoare la familiarizarea copiilor cu natura.
Întrebări pentru studiere:
Principiile selectării materialelor necesare pentru familiarizarea preşcolarilor cu natura.
Caracteristica sistemelor de familiarizare accesibile (la diferite etape de vîrstă a preşcolarilor) cu natura nertă, plante, animale, schimbările sezoniere, munca oamenilor în natură.
Structura şi principiile plasării în “Curriculum-ul preşcolar” a materialului referitor la familiarizarea cu natura.
Însărcinări:
Studiaţi “Curriculum-ului preşcolar” şi pregătiţi o comunicare despre posibilităţile familiarizării preşcolarilor cu natura şi realizarea educaţiei ecologice la diferite grupe de vîrstă.
Indicaţii metodice:
Luînd în consideraţie principiile fundamentale ale pedagogiei preşcolare, care servesc drept bază pentru elaborarea “Curriculum-ului preşcolar”, expuneţi particularităţile selectării materialului referitor la familiarizarea preşcolarilor cu natura. Demonstraţi că materialul prevăzut de curriculum-ul pentru familiarizarea cu natura este prezentat în trei direcţii, care reflectă cele mai importante legităţi biologice: varietatea lumii animale şi vegetale, creşterea şi dezvoltarea plantelor şi animalelor, dependenţa vieţii fiinţelor vii de factorii externi.
Prezentaţi mai detaliat principiile de selectare a materialului ştiinţific, enciclopedic şi concentric; demonstraţi legătura dintre principiul ştiinţific şi cel enciclopedic (multilateralitatea cunoştinţelor), explicaţi în ce măsură se ţine cont la alcătuirea curriculum-ului de particularităţile condiţiilor naturale ale ţinutului natal.
Scopul: a cunoaşte cerinţele pentru organizarea ungheraşului naturii; a forma la studenţi deprinderea de a analiza munca instructiv- educativă ce se efectuează în ungheraşul naturii.
Întrebări pentru studiere:
Rolul instructiv-educativ al ungheraşului naturii în grădiniţa de copii, cerinţele pentru organizarea lui.
Criteriile de selectare a plantelor şi animalelor pentru ungheraşul naturii.
Obiectele permanente şi temporare ale ungheraşului naturii.
Organizarea şi dirijarea metodică a observărilor sistematice asupra plantelor şi animalelor din ungheraşul naturii,
Munca copiilor în ungheraşul naturii (sarcinile, conţinutul, formele de organizare).
Însărcinări:
Analizaţi componentele ungheraşului naturii din diferite grupe de vîrstă ale grădiniţei de copii (utilajul, prezenţa reprezentanţilor lumii vegetale şi animale, amenajarea în corespundere cu particularităţile şi cerinţele biologice). Determinaţi lacunele, explicaţi, cum pot fi ele lichidate.
În cadrul lecţiilor de laborator , vizitînd cabinetul metodic al grădiniţei studiaţi materialele didactice pregătite de educatori, consacrate familiarizării preşcolarilor cu natura în ungheraşul viu, depistaţi experienţa pozitivă, fixaţi neajunsurile.
Propuneţi strategii didactice de utilizare a ungheraşului naturii în diverse centre de activitate.
Indicaţii metodice:
Studiind această temă, în primul rînd este necesar să vă clarificaţi, de ce trebuiesc organizate şi amenajate ungheraşe ale naturii în fiece grupă de vîrstă a grădiniţei de copii şi care este rolul lor în procesul educaţional al preşcolarilor. Determinaţi apoi ce cerinţe trebuiesc respectate la selectarea plantelor şi animalelor pentru ungheraşul naturii: posedarea trăsăturilor caracteristice tipice pentru grupul sistematic sau ecologic respectiv; posibilitatea întreţinerii lor în grădiniţa de copii; îngrijirea accesibilă pentru preşcolari; aspectul exterior atrăgător al vieţuitoarelor şi inofensivitatea lor; interesul copiilor faţă de ele ca obiect de observare.
Acordaţi atenţia cuvenită plantelor şi animalelor permanente şi temporare ale ungheraşului naturii (în deosebi plantelor de cameră, peştişorilor din acvariu, păsărilor cîntătoare, reprezentanţilor reptilelor şi mamiferelor), biologiei, îngrijirii şi întreţinerii lor, în captivitate.
În conformitate cu “Curriculum preşcolar” elucidaţi pentru toate grupele de vîrstă componenţa colţişorului naturii (obiectele temporale şi permanente), sarcinile educative, cerinţele concrete, volumul de componenţe ce trebuiesc obţinute către sfîrşitul anului de învăţămînt în procesul familiarizării copiilor cu plantele din ungheraşul naturii.
Explicaţi în ce măsură ungheraşul naturii serveşte drept locul principal unde copiii realizează sistematic observări asupra plantelor şi animalelor cu scopul evidenţierii trăsăturilor comune şi esenţiale, precum şi a fenomenelor ce apar în viaţa lor; care este atitudinea lor faţă de îndeplinirea diverselor însărcinări legate de munca în ungheraşul naturii, dorinţa lor de a participa la activităţile de muncă.
Scopul: a explica importanţa terenului grădiniţei de copii în munca instructiv-educativă cu preşcolarii şi cerinţele faţă de organizarea
lui.
Importanţa plantelor verzi pe terenul grădiniţei de copii.
Cerinţele faţă de planificarea şi înverzirea terenului. Selectarea asortimentului respectiv de arbori şi arbuşti, biologia şi agrotehnica
lor.
Grădina de zarzavaturi. Cele mai răspîndite culturi legumicole
indicate pentru cultivare în grădiniţa de copii, biologia şi agrotehnica lor. Încadrarea preşcolarilor (în dependenţa de vîrstă) la plantarea unei grădini de zarzavaturi (semănatul, săditul şi îngrijirea plantelor legumicole).
Grădina de flori. Cerinţele faţă de planificarea, amenajarea şi respectarea regulilor cu privire la organizarea ei. Selectarea asortimentului şi caracteristica generală a plantelor floricole- decorative de grădină (anuale, bienale şi perene), biologia şi agrotehnica lor. Participarea copiilor la creşterea materialului de plantare şi la îngrijirea plantelor floricole-decorative.
Livada. Importanţa, selectarea asortimentului şi localizarea arbuştilor şi arborilor fructiferi. Îngrijirea copacilor fructiferi în dependenţă de anotimp.
Animalele de pe terenul grădiniţei. Organizarea întreţinerii iepurilor de casă şi păsărilor. Cerinţele faţă de instalarea măsuţelor, confecţionarea cuiburilor artificial, atragerea păsărilor şi hrănirea lor suplimentară.
Familiarizarea copiilor cu plantele şi animalele de pe terenul grădiniţei de copii. Munca copiilor pe teren.
Însărcinări:
Studiaţi cerinţele faţă de înverzirea terenului.
În conformitate cu cerinţele metodice elaboraţi un plan schematic
de etalon al înverzirii terenului. Cu ajutorul semnelor convenţionale pe el elementele componente. Arătaţi localizarea plantelor din gardul viu, în grădina de flori, în grădina de zarzavaturi şi n livadă. Justificaţi asortimentul ales, evidenţiaţi particularităţile lui biologice.
Analizaţi şi apreciaţi planul de lucru pentru o grupă de vîrstă. Explicaţi metodica familiarizării copiilor cu plantele şi animalele de pe teren (cum se organizează munca copiilor). Apreciaţi munca îndeplinită.
Indicaţii metodice:
În cadrul acestei teme este necesar să fie elucidat rolul important pe care îl joacă terenul grădiniţei de copii în instruirea şi educarea preşcolarilor, paralel cu aceasta evidenţiaţi activitatea educatorului în dirijarea metodică a procesului de familiarizare a copiilor cu natura.
Trataţi şi evaluarea însărcinărilor. În afară de caracteristica generală a plantelor şi animalelor recomandate pentru terenul grădiniţei de copii, evidenţiaţi posibilităţile folosirii lor în procesul de familiarizare a copiilor cu lumea vegetală şi animală din ţinutul natal: la educaţia estetică şi morală; la însuşirea proceselor de îngrijire a plantelor (în grădina de zarzavat, florărie, pe plantaţiile de arbuşti fructiferi) la formarea deprinderilor practice de mînuire a inventarului agricol.
Materialele însărcinărilor 2 şi 3 prezentaţi-le la colocviu.
Scopul: a elucida rolul observărilor în formarea la copii a reprezentărilor realiste despre natură; a evidenţia particularităţile dirijării observărilor în diferite grupe de vîrstă ale grădiniţei de copii.
Întrebări pentru studiere:
1. Rolul observărilor în formarea la copii a competenţelor despre obiectele şi fenomenele naturii.
Formele de observări după caracterul sarcinilor cognitive.
Particularităţile de organizare şi metodica dirijării observărilor.
Fixarea observărilor (zilnicul observărilor, calendarul naturii ş.a.).
Însărcinări:
Bazîndu-vă pe rezultatul analizei muncii efectuate într-o anumită grupă de vîrstă, pregătiţi o comunicare, în care să dezvăluiţi particularităţile observărilor în ungheraşul naturii şi pe terenul grădiniţei de copii. Aplicaţi activitatea educatorului în organizarea şi desfăşurarea observărilor.
Elaboraţi un proiect didactic al unei activităţi dedicate observării unui obiect (sau mai multor) din lumea plantelor sau animalelor, oglindiţi în el sarcinile cognitive şi procedeele (ţinînd cont de vîrsta copiilor) ce contribuie la formarea proceselor gîndirii, reprezentărilor realiste şi noţiunilor elementare despre natură, la dezvoltarea spiritului de observaţie, la cultivarea atitudinii grijulii faţă de natură.
Apreciaţi calendarele naturii din grădiniţa de copii, determinaţi în ce măsură sunt oglindite în ele întrebările şi realităţile de reciprocitate dintre fenomenele sezoniere.
Indicaţii metodice:
La începutul studierii acestei teme se recomandă a determina importanţa observărilor în procesul familiarizării preşcolarilor cu natura: rolul lor în formarea la copii a reprezentărilor realiste despre obiectele şi fenomenele din lumea înconjurătoare, în acumularea cunoştinţelor despre creşterea şi dezvoltarea activităţii creatoare, spiritului de observaţie şi educării la ei a gustului estetic, atitudinii grijulii faţă de plante, animale şi dragostea pentru plaiul natal.
În continuare elucidaţi care sunt deosebirile dintre observările episodice de lungă durată şi de generalizare; determinaţi sarcinile lor cognitive, daţi exemple concrete (în dependenţa de grupa de vîrstă a copiilor).
Ţinînd cont de grupa de vîrstă expuneţi cerinţele metodice faţă de pregătirea, dirijarea, desfăşurarea şi fixarea observărilor în ungheraşul naturii, pe terenul grădiniţei de copii, în timpul activităţilor, excursiilor şi plimbărilor. Stabiliţi particularităţile organizării observărilor cu folosirea materialului distributiv, subliniaţi rolul lor în dezvoltarea la
copii a capacităţilor intelectuale şi la perfecţionarea priceperilor şi deprinderilor instructiv-cognitive.
Scopul: a dezvolta şi aprofunda cunoştinţele copiilor despre lumea vegetală şi cea animală prin intermediul textelor literare, a dezvălui importanţa şi specificul literaturii artistice în educarea dragostei faţă de natură la preşcolari.
Întrebări pentru studiu:
Conţinutul textelor literare selectate pentru familiarizarea copiilor cu natura.
Cerinţele la selectarea textelor literare pentru familiarizarea preşcolarilor cu natura.
Tehnologia utilizării textelor literare în cadrul activităţii tematice la familiarizarea preşcolarilor cu natura.
Însărcinări:
Studiaţi conţinutul textelor literare selectate pentru familiarizarea preşcolarilor cu natura şi evidenţiaţi în scris tematica lor pe grupe de vîrstă.
Explicaţi cerinţele faţă de textele literare cu conţinut despre natură.
Dezvăluiţi itinerarul tehnologiilor utilizării textelor literare în cadrul activităţilor de familiarizare cu natura.
Selectaţi şi alcătuiţi o arie (mică bibliotecă) de stimulare în baza textelor literare pentru copii dedicate naturii.
Elaboraţi 2 proiecte didactice cu utilizarea textelor literare.
Indicaţii metodice:
Elucidaţi rolul literaturii artistice pentru formarea reprezentărilor generalizate şi cunoştinţelor generalizatoare despre natură pentru cunoaşterea unor legături din natură, cu scop de educare a unei atitudini pozitive faţă de ea. Acestea întăriţi-le în baza exemplelor din texte literare respective. Elucidaţi particularităţile cititului textelor literare despre natură (aduceţi exemple).
Analizaţi literatura artistică, prevăzută de obiectivele curriculare din grădiniţă şi indicaţi: sarcina care se realizează la cunoaşterea cu natura, ce noţiuni, reprezentări şi cunoştinţe se formează la preşcolari;
ce procedee artistice se utilizează de autori la exprimarea gîndului esenţial.
Analizaţi planul educatoarei şi demonstraţi în ce măsură, cum şi pe cît de corect a fost aplicat textul literar artistic în anumite situaţii concrete.
Dezvăluiţi tehnologia de utilizare a textelor literare în procesul de familiarizare cu natura în cadrul activităţilor, muncii şi viaţa cotidiană. Cea mai interesantă experienţă descrieţi-o.
Scopul: a dezvălui rolul şi tehnologia de utilizare a diverselor genuri de pictură la formarea cunoştinţelor şi capacităţilor despre natură, la contemplarea frumuseţii ei în grupele de vîrstă preşcolară.
Întrebări pentru studiere:
Rolul şi importanţa operelor de pictură în formarea şi dezvoltarea reprezentărilor despre natură, lumea înconjurătoare la copii de vîrtă preşcolară.
Caracteristica selectării şi aplicării genurilor de pictură la activităţile de cunoaştere a naturii.
Tehnologia aplicării genurilor de pictură în formarea şi dezvoltarea reprezentărilor despre natură.
Însărcinări:
Studiaţi şi selectaţi cerinţele de selectare a picturilor utilizate în cadrul activităţilor de cunoaştere cu natură.
Analizaţi planul de muncă pentru 1 an de zile şi evidenţiaţi genurile picturii, locul şi scopul utilizării de către educatoare în cadrul activităţilor, în viaţa cotidiană, la consolidarea cunoştinţelor şi impresiilor acumulate în timpul excursiilor, în procesul muncii în natură.
Selectaţi 2-3 picturi (cu subiect sau cu obiecte pentru preşcolari de vîrstă mică şi medie, peisaje pentru preşcolarii de vîrstă mare); alcătuiţi un set de întrebări individuale şi organizaţi convorbiri tematice cu copiii (din timp oferindu-le posibilităţi copiilor de sine stătător să se familiarizeze cu picturile). Rezultatele interogării copiilor fixaţi-le în tabela dată:
În timpul lucrului organizat cu copii este necesar de a elucida importanţa picturii la cunoaşterea lumii înconjurătoare, la dezvoltarea gustului estetic şi expresivităţii vorbirii. Atrageţi atenţia la particularităţile picturilor cu sujet şi obiecte, ce redau animale, peisaje, munca oamenilor ş.a., la rolul lor în procesul activităţilor organizate cu copii.
Dezvăluiţi metodica selectării şi aplicării picturilor.
În baza datelor obţinute din tabelă elaboraţi 2 proiecte didactice cu utilizarea picturilor, organizaţi tema dată şi analizaţi-o.
Scopul: a dezvălui rolul şi tehnologia utilizării practice a jocurilor didactice la formarea cunoştinţelor despre natură la copiii de vîrstă preşcolară.
Întrebări pentru studiere:
Rolul jocurilor didactice la formarea cunoştinţelor despre natură la copii de vîrstă preşcolară.
Locul jocurilor didactice cu conţinutul despre natură în procesul pedagogic. Cerinţele de planificare, organizare şi realizare a jocurilor didactice.
3. Selectarea şi tehnologia evoluării jocurilor didactice în diferite grupe de vîrstă.
Însărcinări:
Utilizînd prevederile teoretice şi experienţa personală, grupaţi jocurile didactice de cunoaştere cu natura vie şi nertă, aranjîndu-le în ordinea (complicării) ierarhizării.
Analizaţi jocurile didactice cu conţinut despre natură în una din grupele preşcolare şi clasificaţi pe cît de bine ele rezolvă obiectivele curriculare, dacă corespund vîrstei copiilor, cum se modifică conţinutul şi obiectivele jocurilor, ce procedee de dirijare a jocurilor au fost planificate şi cum se realizează, analiza jocurilor organizate de educatoare.
3. Elaboraţi şi descrieţi independent de joc didactic la familiarizarea copiilor cu natura. Determinaţi sarcina jocului, mersul şi regulile de joc. Organizaţi jocul şi analizaţi performanţele obţinute.
Indicaţii metodice:
Utilizaţi cunoştinţele însuşite despre rolul şi importanţa jocului didactic despre cerinţele faţă de organizare li îndrumare pedagogică a acestor tipuri de jocuri în instruirea preşcolarilor.
Elucidaţi cum se îmbină în jocurile didactice cu conţinut despre natură rezolvarea obiectivelor de cunoaştere cu acţiunile de joc. Subliniaţi jocurile de sistematizare a cunoştinţelor despre natură. Evidenţiaţi particularităţile jocurilor didactice în cadrul activităţilor şi în afara lor; tehnologia de aplicare a lor în diferite grupe de vîrstă.
Analizaţi planul de lucru şi diferenţiaţi oportunitatea planificării jocurilor didactice, complicarea sarcinilor de cunoaştere a naturii, modalitatea de activizare a copiilor, îmbinarea jocurilor didactice cu alte tehnici.
Scopul: a dezvălui conţinutul şi tehnologia de cunoaştere a copiilor cu schimbările sezoniere din natura nertă şi vie, a elucida importanţa observărilor fenologice în natură.
Întrebări pentru studiere:
Conţinutul, obiectivele de cunoaştere a preşcolarilor cu schimbările sezoniere.
Organizarea şi tehnologia familiarizării copiilor cu schimbările sezoniere.
Analiza planului de lucru, calendarelor naturii şi timpului.
Însărcinări:
Studiaţi compartimentul respectiv din curriculum şi analizaţi obiectivele curriculare pentru fiecare grupă de vîrstă.
Discutaţi şi apreciaţi planul de lucru al educatoarei la tema dată, calendarul naturii şi calendarul timpului.
Indicaţii metodice:
Argumentaţi necesitatea cunoştinţelor despre schimbările sezoniere la înţelegerea legăturilor de bază şi interlegăturilor existente din natura nertă şi cea vie. Determinaţi direcţiile de bază după care copiii pot fi familiarizaţi cu reprezentări generalizate despre anotimpurile anului.
În timpul analizei planului educatoarei, calendarului naturii şi timpului elucidaţi, dezvăluiţi pe cît de corect metodic şi ştiinţific sunt desfăşurate întrebările despre schimbările sezonier din natură, a legăturilor şi interlegăturilor obiectelor şi fenomenelor. Alcătuiţi un proiect de lucru personal pentru un sezon şi realizaţi-l în practică. În baza întrebărilor scoateţi în evidenţă nivelul de însuşire de către copii a cunoştinţelor despre schimbările sezoniere din natură şi legăturile de bază caracteristice timpului dat.
Scopul: a demonstra rolul muncii la formarea cunoştinţelor despre natură la preşcolari; a dezvălui conţinutul şi tehnologia muncii în grupele de vîrstă preşcolară.
Întrebări pentru studiere:
Rolul muncii la dezvoltarea şi îmbogăţirea cunoştinţelor generalizatoare despre natură la preşcolari.
Analiza obiectivelor curriculare la compartimentul dat pe grupele de vîrstă preşcolară.
Studierea şi analiza planului de lucru a educatoarei vizînd organizarea şi desfăşurarea muncii în natură.
Însărcinări:
Studiind obiectivele curriculare la acest compartiment, elucidaţi pe grupele de vîrstă cunoştinţele şi capacităţile copiilor despre muncă ca factor de cunoaştere a naturii şi ca factor educativ, după următoarea schemă propusă:
Elaboraţi două proiecte didactice de activitate dedicate: 1) muncii în natură (teren); 2) muncii în natură (ungheraşul naturii).
Organizaţi observări asupra comportamentului copiilor în ungheraşul naturii, fixaţi rezultatele şi faceţi analiza lor de pe următoarele poziţii: 1) conţinutul şi tipurile de activitate a muncii la preşcolari, îngrijirea plantelor, animalelor etc.; 2) nivelul de formare la copii a deprinderilor şi abilităţilor de muncă (capacitatea de a înţelege însărcinarea, de a-şi organiza munca, de a acţiona raţional şi rezultativ); 3) atitudinea copiilor faţă de muncă (persistarea interesului faţă de muncă: îngrijirea obiectelor vii, simţul responsabilităţii şi modul de manifestare a acesteia): 4) acţiunile comune a preşcolarilor în procesul muncii în natură (coordonare, ajutor reciproc, apreciere reciprocă etc.); 5) procedee de îndrumare a activităţii copiilor din partea educatoarei (tendinţa spre organizarea activităţii, utilizarea tehnicilor conducerii individuale, învăţarea acţiunilor, aprecierea performanţelor etc.); 6) conţinutul cunoştinţelor, care copii au manifestat pe parcursul muncii în natură şi celor noi însuşite.
În baza analizei rezultatelor determinaţi obiectivele şi tehnicile de îndrumare a activităţilor de muncă a preşcolarilor în natură şi organizaţi lucrul pedagogic corespunzător.
Scopul: a forma la copii necesitatea de a căuta de sine stătător răspuns la întrebările ce apar în activitatea zilnică, de a căuta răspunsurile existente în natură, de a face concluzii, de a face pentru sine “descoperiri”, a dezvălui importanţa şi particularităţile evoluării experienţelor simple, cu copii de vîrstă preşcolară.
Întrebări pentru studiere:
Experienţe elementare – metodă de familiarizare a copiilor cu natura.
Cerinţele faţă de organizarea experienţelor elementare.
Conţinutul curricular şi metodica realizării experienţelor simple.
Însărcinări:
În baza investigaţiilor ştiinţifice despre cunoaşterea naturii la preşcolari demonstraţi conţinuturi curriculare care din ele scot în evidenţă necesitatea elaborării conţinutului şi metodica desfăşurării experienţelor elementare.
Alcătuiţi un plan de perspectivă l experienţelor (un an, un trimestru) pentru una din grupe. Argumentaţi principiile determinării constructivităţii experienţelor.
Determinaţi particularităţile structurii experienţelor de lungă durată şi de scurtă durată.
Indicaţii metodice:
La începutul studierii acestei teme se recomandă să se determine importanţa şi scopul experienţelor elementare în familiarizarea preşcolarilor cu natura. Elucidaţi care este acel sistem de metode şi procedee folosite de educator pentru a le forma copiilor cunoştinţe despre raporturile existente în natură, precum şi pentru asigurarea unei activităţi maximale şi a independenţei micuţilor la asimilarea lor. Expuneţi cerinţele faţă de organizarea experienţelor elementare. Determinaţi conţinutul şi metodica realizării experienţelor simple la diferite grupe de vîrstă.
Scopul: a arăta rolul şi locul excursiilor în sistemul lucrului de cunoaştere cu natura în grădiniţa de copii: a dezvălui tehnologia organizării şi efectuării excursiilor cu preşcolari.
Întrebări pentru studiere:
Rolul şi importanţa instructiv-educativă a excursiilor în natură.
Tipurile şi conţinutul excursiilor în natură.
Cerinţele organizării excursiilor în natură şi tematica lor.
4. Tehnologia evoluării excursiilor în natură.
Însărcinări:
Studiind literatura recomandată dezvăluiţi importanţa excursiilor în dezvoltarea multilaterală a preşcolarilor şi rolul lor în formarea perceperii lumii înconjurătoare.
Studiaţi în ce mod s-au efectuat excursii în natură şi s-a organizat lucrul în continuare, în baza materialelor colectate (în baza planului educatoarei). Datele fixaţi-le în tabelul propus şi analizaţi-le:
În baza literaturii investigate şi materialului practic elaboraţi un proiect perspectiv de organizare a excursiei cu copiii unei grupe preşcolare şi elucidaţi necesitatea planificării excursiilor repetate pentru formare reprezentărilor despre schimbările ce au loc în natură în diverse anotimpuri ale anului la preşcolari.
Elaboraţi 1 proiect didactic pentru organizarea şi desfăşurarea excursiilor.
Indicaţii metodice:
Dezvăluind tema, menţionaţi care este însemnătatea instructiv- educativă a excursiilor în natură. Determinaţi conţinutul şi tematica excursiilor tinînd cont de particularităţile de vîrstă şi individuale ale copiilor. Studiaţi tipurile şi conţinutul excursiilor preşcolarilor în natură. Care este tehnologia organizării şi desfăşurării excursiilor. Care este numărul de părţi componente ale excursiilor şi de ce depinde el? Reproduceţi un plan model al unei excursii în parc toamna.
Apreciind planificarea excursiei, menţionaţi următoarele: corespunderea obiectivelor curriculare, tema excursiei la vîrsta preşcolarilor, cantitatea obiectelor şi fenomenelor din natură destinate pentru studiere, prezenţa întrebărilor legate de ocrotirea naturii şi conţinutul lor; tehnologiile aplicate de către educatoare; oportunitatea (raţionalizarea) aplicării utilajului şi tehnicilor la predarea obiectivelor propuse,
Selectaţi şi enumeraţi utilajul necesar şi prezent în grădiniţă pentru efectuarea excursiei
Scopul: a studia cerinţele existente pentru înverzirea terenului grădiniţei de copii; a descrie metodica cunoaşterii copiilor cu plante.
Întrebări pentru studiere:
Rolul formativ-educativ al terenului grădiniţei de copii şi elementele lui de bază.
Cerinţele metodice de bază la selectarea plantelor pentru teren şi aplicarea lor la temă.
Selectarea inventarului agricol.
Analiza conţinutului şi obiectivelor curriculare la tema dată.
Însărcinări:
Dezvăluiţi detaliat rolul formativ-educativ al terenului grădiniţei de copii cu elementele sale de bază.
Determinaţi caracteristicile amenajării terenului grădiniţei şi selectarea plantelor decorative (florăria, grădina de legume, livada).
Elaboraţi 2 proiecte didactice la formarea reprezentărilor despre lumea vegetală de pe terenul grădiniţei.
Indicaţii metodice:
Elucidaţi importanţa educativ-instructivă a terenului grădiniţei de
copii, cu elementele sale de bază (plante decorative, florăria, legumăria, livada), cerinţele da bază metodice la selectarea plantelor pentru teren şi utilizarea lor la anumite teme.
Studiaţi planul muncii educative al educatoarei, din grupa care aţi ales-o, descrieţi experienţa pedagogică la familiarizarea copiilor cu flora terenului în diferite anotimpuri ale anului, la formarea capacităţilor şi deprinderilor practice de creştere a plantelor, educării atitudinii binevoitoare faţă de ele. Studiaţi cunoştinţele copiilor la tema dată.
Întrebări şi însărcinări de evaluare:
Despre arbori şi tufari:
1. Numeşte şi arată copacii şi tufarii care cresc pe teren.
Arată tulpina, ramurile, frunzele (în grupele mici). Numeşte şi arată părţile copacului (în grupa mijlocie).
Numeşte şi arată copacii foioşi şi conifere (în grupa mijlocie).
Ce culoare au frunzele arţarului, teiului vara şi toamna (în grupele
mari)?
Determină de pe ce copac este această frunză (în grupele mici 1-2
specii, în grupele mijlocii 2-4 specii, în grupele mari 4-5 specii).
Despre plantele florăriei:
Numeşte şi arată florile care le cunoaşteţi de pe clumbă ?
Determină planta după floare (în toate grupele), miros şi descriere
(în grupele mari).
Arată floarea, tulpina, frunza (în grupele mici). Numeşte şi arată
părţile florii (în grupa mijlocie).
Despre fructe şi legume:
Numeşte şi arată fructele, pomuşoarele şi legumele care cresc pe lot.
Arată şi nominalizează plantele de pe teren unde au crescut fructe, pomuşoare, legume (3-5 specii în grupele mici, 5-6 în grupele mari).
Determină după gust (în toate grupele), după descriere (grupele mari) fructele, pomuşoarele, legumele cunoscute.
Întrebări adăugătoare şi însărcinări copiilor din grupele
mari:
Pentru ce-i servesc plantei rădăcina, tulpina, frunzele ?
De ce are nevoie planta pentru a creşte ? verificaţi în ce mod copiii descriu priceperile şi deprinderile de stropire, plivire şi afînare în
florărie şi grădină.
După interogarea preşcolarilor notaţi care din plantele terenului
sunt cunoscute cel mai bine, cum recunosc părţile plantelor, deosebesc şi determină legumele, fructele, dacă cunosc condiţiile necesare pentru creşterea şi dezvoltarea reprezentărilor florei (solul, umezeală, căldură, îngrijirea necesară), dacă cunosc schimbările aspectului exterior şi viaţa plantelor în diferite zone.
În baza analizei rezultatelor semnaţi măsurile adăugătoare la înverzirea terenului, reieşind din cerinţele metodice şi condiţiile grădiniţei de copii. Paralel cu asta elaboraţi metodica de familiarizare cu
flora decorativă, cu plantele terenului, florăriei, legumăriei cu copiii unei grupe de vîrstă.
Scopul: a dezvălui conţinutul şi metodele de familiarizare a copiilor cu natura în timpul plimbărilor.
Întrebări pentru studiere:
Importanţa plimbărilor zilnice în sistemul de lucru la familiarizarea copiilor cu natura.
Rolul plimbărilor în formarea reprezentărilor despre legătura de cauză şi urmare existente în natură.
Organizarea şi dirijarea metodică a plimbărilor.
Particularităţile şi specificul planificării materialului din natură în timpul plimbărilor şi observărilor asupra naturii.
Metodele de cunoaştere a copiilor cu natura în timpul plimbărilor.
Însărcinări:
Evidenţiaţi importanţa plimbărilor zilnice în organizarea procesului instructiv-educativ din grădiniţă.
Studiaţi planul de lucru al unei grupe şi evidenţiaţi direcţiile principale, obiectivele, metodele şi metodica de organizare a plimbărilor zilnice.
Studiaţi repartizarea obiectivelor de referinţă, privind plimbările zilnice.
Indicaţii metodice:
Dezvăluiţi importanţa plimbărilor zilnice în sistemul de lucru la familiarizarea preşcolarilor cu natura; rolul plimbărilor în formarea reprezentărilor despre legăturile de cauză şi urmare existente în natură; despre educarea capacităţilor şi deprinderilor de creştere a plantelor şi animalelor, atitudinii grijulii faţă de toate organismele vii.
Caracterizaţi plimbările tematice (importanţa, obiectivele, conţinutul, organizarea) şi descrieţi metodica de realizare a lor. Elucidaţi particularităţile planificării şi utilizării materialului natural în timpul plimbărilor (conţinutul, volumul, timpul), specificul observărilor asupra naturii; conducerea observărilor de către educatoare. Rezultatele axaţi-le în următorul tabel:
Analizînd planul de lucru al educatoarei, menţionaţi corelarea activităţilor planificate cu vîrsta copiilor, cu obiectivele curriculare, diversitatea şi oportunitatea procedeelor, tehnicilor metodice utilizate de educatoare.
Asistaţi şi analizaţi 3-5 proiecte (în orice grupă de vîrstă) notînd:
1)  timpul şi locul muncii de familiarizare cu natura în structura
plimbării, cu care alte activităţi s-a îmbinat;
2)  conţinutul activităţilor copiilor (observarea, jocul, munca în natură),
ce cunoştinţe, capacităţi şi deprinderi au fost utilizate de către copii;
3)  forma de organizare a activităţii copiilor (frontală, individuală, pe
subgrupe);
4)  procedeele şi tehnicile utilizate de educatoare în timpul plimbărilor pentru conducerea observării, jocului, muncii;
5)  comportamentul copiilor în timpul familiarizării cu natura (în ce mod au înţeles însărcinarea, interesul faţă de însărcinare, îndeplinirea rezultativă).
În baza studierii obiectivelor curriculare şi experienţei de muncă, selectaţi material pentru observarea obiectelor şi fenomenelor naturii, pentru organizarea muncii copiilor în natură în timpul plimbărilor. Descrieţi modalitatea de evaluare a acestei munci.
Scopul: a dezvălui importanţa şi specificul întreţinerii păsărilor în ungheraşul naturii şi pe terenul grădiniţei de copii.
Întrebări pentru studiere:
Rolul cunoştinţelor despre păsări pentru formarea la preşcolari a reprezentărilor despre natură.
Condiţiile şi cerinţele de întreţinere a păsărilor în ungheraşul naturii şi pe teren.
Cerinţele de selecţie a păsărilor pentru ungheraşul naturii.
Însărcinări:
Analizaţi starea ungheraşului naturii pentru întreţinerea păsărilor în diferite grupe de vîrstă şi a terenului grădiniţa de copii.
Studiaţi literatura şi materialele pregătite pentru educatoare din cabinetul metodic, privind familiarizarea preşcolarilor cu păsările din ungheraşul naturii şi terenul grădiniţei de copii.
Analizaţi şi studiaţi planul de lucru al unei grupe de vîrste, direcţiile principale, formele de organizare în cunoaşterea cu păsările din ungheraşul naturii şi de pe lotul grădiniţei de copii.
Indicaţii metodice:
Studiaţi literatura recomandată şi determinaţi rolul cunoştinţelor despre structura şi modul de viaţă al păsărilor pentru formarea reprezentărilor realiste despre natură la preşcolari, pentru educarea simţului de bunătate faţă de toate organismele vii, pentru deprinderile practice de îngrijire a păsărilor, determinaţi principiile de selectare a păsărilor pentru ungheraşul naturii, faceţi o caracteristică generală a unor păsări şi descrieţi condiţiile de întreţinere a lor în condiţiile create. Dezvăluiţi caracteristica generală şi condiţiile de întreţinere a păsărilor de pe terenul grădiniţei de copii, minuţios elucidaţi metodica de lucru cu reprezentanţii faunei la copiii de vîrstă preşcolară.
Descrieţi experienţa personală de lucru la familiarizarea preşcolarilor cu păsările care se întreţin în grădiniţa de copii din punct de vedere al cerinţelor metodice şi curriculare. Evaluaţi cunoştinţele copiilor despre păsările din ungheraşul naturii şi de pe terenul grădiniţei de copii.
Întrebări şi însărcinări copiilor:
Numeşte păsările care trăiesc în ungheraşul naturii şi pe teren.
Cu ce este acoperit corpul păsărilor? De ce păsările au nevoie de pene?
Povesteşte ce poate face păsărica (pentru grupele mici şi medii). Cum se comportă pasărea? Cum se deplasează pasărea şi ce o ajută la deplasare (pentru grupele mari)?
Numeşte şi arată părţile corpului păsării.
Cu ce sunt hrănite păsările în ungheraşul naturii?
Pregăteşte hrana, hrăneşte şi adapă păsările. Curăţă colivia (pentru
preşcolari mari).
Analizînd experienţa personală, rezultatele investigării copiilor, a deprinderilor de îngrijire a păsărilor, elaboraţi un proiect de familiarizare a preşcolarilor cu păsările din ungheraşul naturii şi terenul grădiniţei de copii.
Scopul: a determina cerinţele de selectare şi particularităţile întreţinerii mamiferelor în ungheraşul naturii, a dezvălui metodica de familiarizare a copiilor cu mamiferele.
Întrebări pentru studiere:
Principiile de selectare a mamiferelor pentru grădiniţa de copii.
Cerinţele de întreţinere a mamiferelor de talie mică în ungheraşul naturii.
Metodica de familiarizare a preşcolarilor cu mamiferele (grupele mari), care vieţuiesc în grădiniţa de copii.
Însărcinări:
Analizaţi starea ungheraşului naturii pentru întreţinerea mamiferelor în diferite grupe de vîrstă.
Studiaţi planul de lucru al educatoarei la familiarizarea preşcolarilor cu mamiferele (direcţiile de familiarizare, formele de organizare a acestui proces).
Indicaţii metodice:
Tema se realizează cu copiii grupelor mari.
Studiind literatura recomandată, dezvăluiţi principiile de selectare a mamiferelor pentru grădiniţa de copii şi descrieţi regulile de întreţinere a mamiferelor mici. Minuţios dezvăluiţi metodica de familiarizare (a preşcolarilor mari) cu mamiferele care vieţuiesc în grădiniţa de copii.
Studiaţi planul muncii educative şi caracterizaţi activităţile, observările zilnice, însărcinările legate de îngrijirea mamiferelor din ungheraşul naturii şi studierea vieţii lor, subliniaţi metodele şi procedeele utilizate de educatoare, atrageţi atenţie la faptul cum sunt repartizate însărcinările între copii, dacă se duce lucrul cu părinţii la tema respectivă. Apreciaţi planul din punct de vedere al metodologiei contemporane şi a condiţiilor concrete.
Determinaţi nivelul de cunoştinţe a preşcolarilor despre mamiferele ungheraşului naturii.
Întrebări şi însărcinări copiilor:
Numeşte ce animale vieţuiesc în ungheraşul naturii (pe teren).
Numeşte părţile corpului lui. Cu ce este acoperit?
Cu ce se hrăneşte acest animal, cum se mişcă, cum se îngrijeşte etc.?
Ce trebuie de făcut pentru ca animal să se simtă bine la voi în grupă (pe teren)?
Pregăteşte hrana şi hrăneşte animalul, curăţă colivia, schimbă apa.
Scopul: a însuşi metodica de familiarizare a preşcolarilor cu amfibiile şi reptilele; a studia în ce mod se întreţin aceste animale şi cum se utilizează pentru studiere.
Întrebări pentru studiere:
Importanţa familiarizări preşcolarilor cu amfibiile şi reptilele pentru formarea reprezentărilor despre natură.
Particularităţile întreţinerii amfibiilor şi reptilelor recomandate pentru ungheraşul naturii.
Cerinţele creării condiţiilor de întreţinere a amfibiilor şi reptilelor în ungheraş.
Însărcinări:
Analizaţi starea ungheraşului naturii pentru întreţinerea amfibiilor şi reptilelor în grupele de vîrstă preşcolară.
Studiaţi planul educativ al educatoarei şi elucidaţi modalitatea de familiarizare a preşcolarilor cu amfibiile şi reptilele.
Evaluaţi cunoştinţele copiilor despre aceste animale.
4. Elaboraţi 2 proiecte didactice la tema dată.
Indicaţii metodice:
Tema se realizează cu copiii grupelor mari.
Dezvăluiţi importanţa familiarizării copiilor cu amfibiile şi reptilele pentru formarea reprezentărilor despre natură, perceperea înterlegăturilor de bază şi interdependenţelor existente în lumea animală.
Studiaţi particularităţile reprezentanţilor clasei amfibii şi reptile, recomandate pentru ungheraşul naturii (broaşte, brotăcei, şopîrle, broaşte ţestoase): hrana lor, aspectul exterior, acomodarea la mediul de trai, modul de viaţă. Dezvăluiţi cerinţele la crearea condiţiilor de întreţinere a lor în ungheraşul naturii, metodele şi procedeele de lucru cu preşcolarii la formarea cunoştinţelor zoologice, la dezvoltarea atitudinii pozitive faţă de aceste animale. Evidenţiaţi şi determinaţi în ce mod se întreţin reprezentanţii acestor clase (cît de aproape sunt condiţiile faţă de cele naturale).
În baza analizei planului educativ al educatoarei, subliniaţi cum şi în ce mod se familiarizează preşcolarii cu aceste animale în cadrul activităţilor, excursiilor, în viaţa cotidiană. Luînd în consideraţie că unii copii au atitudine negativă faţă de aceste animale chiar şi le strivesc cordaţi o deosebită atenţie educării atitudinii grijulii faţă de reprezentanţii claselor amfibii şi reptile.
Analizaţi materialul didactic din grădiniţa de copii pentru familiarizarea copiilor cu aceste animale.
Studiai şi analizaţi cunoştinţele copiilor.
Întrebări şi însărcinări copiilor:
Priveşte, unde trăieşte broască (brotăcelul, broasca ţestoasă, şopîrla).
Cum se deplasează ea (el) şi de ce se deplasează în aşa mod?
Cum se apăr de duşmani?
Ce folos aduce broasca (brotăcelul)?
Cum se comportă broasca iarna? Brotăcelul, broasca ţestoasă?
De ce broasca ţestoasă iarna se mişcă şi mănîncă puţin?
Cu ce se alimentează brotăcelul, broasca ţestoasă, şopîrla?
Evaluînd şi analizînd cunoştinţele copiilor, atrageţi atenţie la modalitatea însuşirii informaţiei despre schimbarea modului de viaţă al animalelor numite în diferite anotimpuri ale anului, despre folosul adus de ele în mediul înconjurător. Elaboraţi 2 proiecte didactice la familiarizarea preşcolarilor cu amfibiile şi reptilele, o programă de observări asupra lor timp de un an (subliniaţi scopul observării, caracteristicile de bază a obiectelor vii, asupra cărora trebuie de atras atenţie, locul şi timpul observării).
Scopul: a elucida conţinutul şi metodica familiarizării copiilor cu insecte; a studia modul de desfăşurare a acestei munci în grădiniţa de copii şi şcoală.
Întrebări pentru studiere:
Importanţa şi necesitatea familiarizării copiilor cu insecte.
Caracteristica acestei clase de animale.
Folosul şi dauna adusă de insecte.
Organizarea, înzestrarea şi metodica de familiarizare a copiilor cu insecte în grădiniţă şi familie.
Descrierea multiaspectuală a acestei clase de animale.
Însărcinări:
Analizaţi insectele – clasa de animale, organisme vii şi specificul acestor cunoştinţe pentru preşcolari.
Studiaţi planul educativ al educatoarei şi determinaţi modalitatea de lucru la această temă în grupele de vîrstă preşcolară medie, mare şi pregătitoare.
Caracterizaţi insectele – clasa de animale şi reprezentanţii diferitor ordine de insecte.
Determinaţi folosul şi dauna adusă de insecte.
Evaluaţi cunoştinţele copiilor despre aceste animale.
Tema dată se realizează în baza grupelor: mijlocie, mare şi pregătitoare.
Dezvăluind tema, elucidaţi necesitatea familiarizării preşcolarilor cu reprezentanţii clasei insectelor, determinaţi formele de organizare, conţinutul, metodele, procedeele şi tehnologia de formare a acestor reprezentări la copiii de vîrstă preşcolară.
Demonstraţi caracteristica clasei insectelor, reprezentanţilor din diverse ordine: gîndaci (buburuza, carabida, gîndacul auriu, buhaiul-de- baltă ş.a.), fluturi (urzicarul, zorele, albiliţa, ochi de păun, mantia de doliu ş.a.), diptere (albina, bondarul, viespea, furnica), ortoptere (greierul, cosaşul, coropişniţă ş.a.).
Subliniaţi folosul şi dauna adusă de insecte. Studiaţi recomandările la organizarea, înzestrarea şi metodica de familiarizare a copiilor cu insectele în grădiniţa de copii şi în familie.
Analizaţi planul calendaristic al muncii educative pentru vară cu materialul didactic şi utilajul de laborator pentru transferarea şi întreţinerea temporară a insectelor în grupa de copii. Duceţi observări asupra comportamentului copiilor la plimbare, dezvăluiţi relaţiile preşcolarilor faţă de insecte.
Întrebări şi însărcinări copiilor:
Numeşte fluturii care-i cunoşti.
Arată-i pe desen.
Numeşte prin ce se deosebesc fluturii de alte insecte.
Numeşte gîndacii care-i cunoşti şi arată-i pe desen.
Numeşte părţile corpului la gîndac.
Prin ce se aseamănă gîndacul cu fluture şi prin ce se deosebeşte de el.
Povesteşte cum trăiesc fluturii şi cu ce se hrănesc.
Povesteşte ce folos / daună aduc insectele.
De ce insectele nu trebuie distruse.
Pentru evaluarea dată, selectaţi imagini clare a fluturilor, gîndacilor care se întîlnesc des în ţinutul natal.
Studiind literatura, analizaţi lucrul în grupa de copii. Bazîndu-vă pe reprezentările copiilor despre insecte şi cerinţele curriculare, alcătuiţi succesivitatea cunoştinţelor necesare despre 1-2 reprezentanţi din fiecare ordin al insectelor (care sunt recomandate pentru a-i familiariza pe preşcolari).
La descrierea conţinutului acestor cunoştinţe, vă puteţi conduce de următoarea analiză multiaspectuală şi succesiune:
Ordinul insectelor, denumirea reprezentantului (ex.: gîndaci – buburuza ş.a.).
Reprezentări despre aspectul exterior, modul de deplasare, hrană, acomodare la schimbările sezoniere, folosul adus sau dauna.
Timpul şi locul implementării mai efective a acestor cunoştinţe în cadrul activităţilor (excursii, plimbări, ore de odihnă etc.).
Metode şi procedee necesare la formarea cunoştinţelor despre insecte (utilizarea observărilor, materialului ilustrativ, textelor literare, jocului, muncii etc.).
Modalitatea organizării lucrului la consolidarea cunoştinţelor acumulate de către copii şi la educarea atitudinii grijulii faţă de insecte.
Scopul: a evolua procedeele de instruire a preşcolarilor cu principiile de clasificare a animalelor în grupuri separate în dependenţa de modul de viaţă şi a relaţiei omului faţă de ele; a dezvălui conţinutul şi metodica de familiarizare a preşcolarilor cu animalele domestice.
Întrebări pentru studiere:
Importanţa familiarizării preşcolarilor cu animalele domestice şi sălbatice pentru dezvoltarea reprezentărilor despre natură.
Conţinutul cunoştinţelor despre animale pe grupe de vîrstă preşcolară şi procedeele însuşirii a acestor cunoştinţe.
Diversitatea metodicii de formare a reprezentărilor despre animalele domestice şi sălbatice pentru copiii de vîrstă preşcolară.
Însărcinări:
Determinaţi şi demonstraţi modalitatea de studiere ierarhizată a reprezentărilor despre animale din analiza literaturii recomandate.
Dezvăluiţi pe grupe de vîrstă conţinutul cunoştinţelor despre animalele domestice şi sălbatice, determinaţi ce se află în poziţie de conducător la clasificarea animalelor: domestice şi sălbatice, erbivore şi răpitoare.
Determinaţi nivelul de reprezentări al preşcolarilor despre animalele domestice şi sălbatice.
Elaboraţi 2 proiecte didactice la tema dată.
Indicaţii metodice:
Demonstraţi cum are loc formarea cunoştinţelor despre animale la preşcolari (de la acumularea informaţiilor concrete despre aspectul exterior, modul de viaţă al unor animale, la formarea noţiunilor generalizate şi gruparea faptelor cunoscute într-un sistem determinat).
În baza Curriculum-ului actual de educaţie şi instruire în grădiniţă, literaturii metodice, dezvăluiţi conţinutul cunoştinţelor despre animale la fiecare grupă de vîrstă, procedeele, tehnicile care contribuie la însuşirea tehnică a lor, determinaţi ce este conducător la clasificarea animalelor: domestice şi sălbatice, erbivore şi răpitoare.
Studiaţi experienţa de lucru a grădiniţei de copii la familiarizarea preşcolarilor cu animalele (în baza planului educatoarei). Acordaţi o deosebită atenţie corespunderii cunoştinţelor factologice cu cerinţele curriculare la explicarea importanţei animalelor în viaţa omului, la familiarizarea preşcolarilor cu reprezentanţii faunei luaţi sub ocrotire.
Determinaţi pe cît de diversă şi actuală este metodica de formare a acestor cunoştinţe, dacă se utilizează procedee şi tehnici, care contribuie la avansarea activitsmului de cunoştinţe la copii (însărcinări problematice, întrebări, modele grafice).
În procesul îndeplinirii lucrului apreciaţi modalitatea de aplicare a materialelor didactice pentru familiarizarea preşcolarilor cu animalele domestice şi sălbatice (ilustraţii, albume cu poze, cărţi ilustrate etc.) care se găsesc în grădiniţă.
Întrebări şi însărcinări copiilor:
Numeşte şi arată animalele din poze.
Care animale se numesc domestice şi care sălbatice. De ce?
Cum trăiesc şi cu ce se hrănesc animalele de pe ilustrate în timp de iarnă?
Cum se deplasează aceste animale şi de ce?
Cum se apără de duşmani animalele domestice şi sălbatice (numite la concret, întrebare pentru copiii grupelor mari).
De ce omul întreţine vaca, calul, oaia etc.? Cum îngrijeşte omul animalele domestice?
Cum se numesc încăperile unde vieţuiesc vacile, caii, purceii etc.?
Cum se numesc persoanele care lucrează la fermă, grajd? (întrebare pentru copiii preşcolari de vîrstă mare).
În baza datelor din literatură, experienţa pedagogică şi cunoştinţele copiilor, elaboraţi un plan anual de studiere a animalelor (treptat ierarhizat); elucidaţi tipurile de activitate în procesul familiarizării preşcolarilor la această temă.
Scopul: a dezvălui conţinutul şi metodele de familiarizare a copiilor cu păsările călătoare şi sedentare; a determina succesivitatea evaluării materialului dat în decursul anului.
Întrebări pentru studiere:
Caracteristica clasei păsărilor (însuşirile caracteristice de clasificare a păsărilor: călătoare, sedentare, nomade).
Importanţa familiarizării preşcolarilor cu păsările sedentare şi călătoare pentru educarea atitudinii grijulii faţă de natură şi de toate organismele vii.
Îngrijirea şi ocrotirea păsărilor – organisme vii.
Metodica de familiarizare a preşcolarilor cu păsările călătoare şi sedentare.
Însărcinări:
Studiaţi şi analizaţi conţinutul cunoştinţelor despre păsări pentru copiii de vîrstă preşcolară (caracteristica generală a păsărilor, caracteristicile de grupare a păsărilor: sedentare, călătoare, nomade). Descrieţi reprezentanţii acestei grupări indicate preşcolarilor.
Analizînd planul educatoarei, dezvăluiţi modalitatea de familiarizare a preşcolarilor cu păsările.
Elucidaţi modul de îngrijire şi ocrotire a păsărilor – organisme vii.
Studiaţi şi analizaţi modalitatea de fixare a observărilor asupra păsărilor în calendarul naturii.
Indicaţii metodice:
Evoluaţi caracteristica generală a păsărilor (evidenţiaţi însuşirile
de grupare a păsărilor: călătoare, sedentare, nomade, descrieţi reprezentanţii păsărilor recomandaţi preşcolarilor pentru studiere).
Analizaţi planul educatoarei, selectaţi şi apreciaţi din punct de vedere metodic organizarea observărilor asupra păsărilor. Acordaţi atenţie asupra lucrului cu părinţii la educarea preşcolarilor a unei atitudini grijulii faţă de păsări.
Verificaţi ce s-a efectuat pentru atragerea păsărilor pe terenul grădiniţei de copii, dacă s-au montat hrănitoare, dacă s-a realizat hrănirea, dacă sunt copaci şi tufari cu seminţe şi fructe cu care se hrănesc păsările, dacă sunt atîrnate grăunţe şi scoruri artificiale. Determinaţi rolul ajutorului păsărilor sedentare.
Studiaţi modalitatea de fixare a observărilor asupra păsărilor în calendarul naturii în grupele mari(; subliniaţi prezenţa în grupa de vîrstă a materialului didactic pentru studierea păsărilor (diafilme, casete video, diapozitive, atlase de păsări, ilustraţii, jocuri etc.).
Evaluaţi cunoştinţele copiilor la tema dată.
Întrebări şi însărcinări copiilor:
Numeşte păsările cunoscute.
Numeşte însuşirile caracteristice specifice păsărilor ce le deosebesc
de alte animale.
Arată şi numeşte pe tablou păsările călătoare, sedentare, nomade.
De ce păsările zboară la sud (în ţările calde)? Cînd se reîntorc?
Cum ajută omul păsările sedentare? Cu ce le hrăneşte?
Scopul: a dezvălui necesitatea de studiere a obiectelor şi
fenomenelor naturii nerte la preşcolari pentru formarea reprezentărilor despre lumea înconjurătoare; a descrie sistemul de lucru a educatoarei la tema dată.
Întrebări pentru studiere:
Rolul studierii naturii nerte în dezvoltarea proceselor senzoriale şi de gîndire pentru formarea la copii a reprezentărilor despre legăturile şi interlegăturile mediului înconjurător.
Metodica de formare a reprezentărilor preşcolarilor despre natura nertă.
Analiza conţinutului şi obiectivelor curriculare la tema dată.
Însărcinări:
1. Analizaţi literatura indicată pentru evidenţierea rolului studierii naturii nerte în dezvoltarea şi formarea reprezentărilor despre natură la preşcolari.
Analizînd planul de lucru al educatoarei, elucidaţi modalitatea de studiere a naturii nerte la copiii de vîrstă preşcolară.
Studiaţi şi analizaţi conţinutul curricular la tema dată.
Evaluaţi cunoştinţele preşcolarilor mari (5-7 ani) despre importanţa apei în viaţa plantelor, animalelor şi omului, despre însuşirile
caracteristice ale nisipului şi lutului.
Indicaţii metodice:
Elucidaţi rolul de familiarizare a preşcolarilor cu natura nertă
pentru dezvoltarea proceselor senzoriale şi de gîndire, pentru formarea reprezentărilor despre legăturile existente în mediul înconjurător.
Analizînd planul de lucru al educatoarei, relataţi cum au studiat copiii fenomenele naturii nerte în decursul activităţilor instructive, de muncă, joc şi cotidiene. Ce obiective pedagogice s-au pus la realizare, prin ce modalităţi s-au realizat.
În baza analizei obiectivelor curriculare, elaboraţi conţinutul măsurilor de familiarizare a copiilor cu caracteristicile naturii nerte, evidenţiaţi succesivitatea complicării activităţilor în decursul unui an. Proiectaţi la acest compartiment munca instructiv-educativă pentru un sezon (se cere a determina obiectivele curriculare, formele de organizare a copiilor, tipul activităţilor, metodele, procedeele şi tehnicile aplicate, diversitatea materialului utilizat şi utilajului).
La preşcolarii mari (5-7 ani) evoluaţi cunoştinţele despre importanţa apei în viaţa plantelor, animalelor şi omului, despre transformarea ei, despre caracteristicile nisipului şi lutului.
Întrebări şi însărcinări copiilor:
Cine are nevoie de apă şi de ce?
Ce se întîmplă cu apa la încălzire şi răcire? Ce-i zăpada, ploaia?
Determină după culoare şi după pipăit umiditatea nisipului, lutului, zăpezii (iarna).
Ce trebuie de făcut cu nisipul şi lutul pentru a modela din ele? Din ce zăpadă se poate construi?