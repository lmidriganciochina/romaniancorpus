Czernin a fost ieri la Brătianu, care i-a spus că este amânat Consiliul pentru după amiază'şi că el păstrează şi este în măsură de a păstra neutralitatea! Maiorescu se întreabă: La ce bun aceste minciuni? Cum se pot falsifica fapte materiale atât de uşor de controlat?
La ora 10 se întrunesc în sufrageria cea mare de la Cotroceni: miniştrii, Theodor Rosetti, Carp, Maiorescu şi cu mine, Nicu Filipescu, Take Ionescu, Olănescu, Cantacuzino-Paşcanu, Mişu Pherekyde şi C.F. Robescu (înlocuind pe V. Missir (Senat) lipsă).
Regele: „Văd situaţia în aşa fel încât nu mai putem sta în neutralitate. Cred că de aci înainte victoria Puterilor Centrale este exclusă. Guvernul meu a avut consfătuiri cu unul din grupurile beligerante; el crede că momentul a venit. Eu, după matură reflecţie şi după lupte interne pe care le veţi înţelege şi din care am ieşit biruitor asupra mea, înclin mai mult pentru opinia Guvernului meu".
Brătianu: Apel la concordie şi cere concursul tuturor. Carp: Explică necesitatea unei expuneri a Guvernului.
Regele: Apel la discreţia tuturor: trebuie tăcerea preotului care primeşte o spovedanie.
Brătianu: „1913 a fost prefaţa unui război cu Austria şi încă de atunci contradicţia de interese politice cu noi a luat forma acută. S-a adăugat forma antipatică în care a izbucnit războiul actual. S-a adăugat abstenţiunea Italiei prin care, şi numai cu concursul militar al căreia era stipulat că o armată română poate figura alături de o armată austro-ungară". — Eu neg acest lucru. — Brătianu (şi Regele) afirmă că era convenţie în acest sens; Regele Carol mia spus că s-a studiat, dar că din motive tehnice nu s-a putut încheia. — Brătianu: „Azi, toată latinitatea este în tabăra contra Germaniei! La început victoria părea probabilă pentru germani: neputând merge noi singuri contra, am stat neutri. Războiul de uzură azi răstoarnă şansele în favoarea celor cu rezerve mai mari, iar Bulgaria, luând locul nostru în Orient, nouă ne este imposibil să stăm lângă germani. în sistemul de la 1883 eram aliaţi cu Italia în contra Rusiei; azi Italia este lângă Rusia, încetul cu încetul, fără grabă, am ajuns la garantarea intereselor noastre: pentru neutralitate am avut numai asigurări, nu garanţii. Azi problema este: sau să renunţăm la orice am putea obţine prin victoria Antantei, sau să intrăm în război.
Eu m-am angajat desăvârşit.
Take Ionescu: Aprobă cu efuziune. Osanale pentru Rege.
Eu: „Lucrurile fiind hotărâte, nu mai pot da vreo povaţă; fac numai o rugăciune Regelui, dacă mai este timp. Preţuirea şanselor războiului nu o văd ca dl. Brătianu. După atâtea sacrificii omeneşti, ofensiva Aliaţilor nu a recâştigat nici o porţiune infimă din ceea ce ocupă Centralii: am harta aici. Ni se spune că în Polonia s-au încetinit operaţiile pentru ca să se constituie rezervele pentru noi: deci nu este prisos de oameni. Bulgaria? Nu văd antinomie între Statele noastre; am crezut şi cred că o bună înţelegere între noi şi bulgari ar constitui o a şaptea mare putere în Orientul Europei. Dar chiar dacă şansele ar fi bune, este în interesul României să ajute la instalarea ruşilor pe Strâmtori? Din mijocul secolului al XVII-lea Rusia luptă ca să iasă la Marea caldă: azi aceasta este singurul ei ţel. Rog pe Rege să se gândească că dacă Rusia vine la Constantinopol, România este drumul care leagă Rusia cu Strâmtorile. Chiar dacă n-ar cuteza Rusia să-şi anexeze această cale — România, — instalarea la Strâmtori a marelui nostru inamic este moartea economică a ţării. Cred că acesta este cel mai mare păcat ce un român poate comite împotriva viitorului ţării. S-a făcut apel la concursul tuturor. Odată decizia luată, vom tăcea! Aceasta este tot ce putem face pentru a nu rupe unitatea naţională".
Nicu Filipescu: Polemică; anume că eu am cunoscut şi am aprobat primul angajament din care a decurs tot: „Vous pouvez marcher", aş fi zis eu d-lui Brătianu. (Brătianu surâde; am avut pe urmă o explicaţie cu el).
P. Carp: „Nu suntem aci pentru polemici ale temperamentelor care nu se pot stăpâni. (Aprobări). A merge cu Rusia este a izbi în interesele ţării şi în continuitatea Dinastiei". în dezvoltarea ideii ajunge până a spune: „Doresc să fiţi învinşi, pentru că victoria voastră ar fi ruina ţării!"
Brătianu: Protestează. „Teza d-lui Carp, a unei hegemonii ruse opuse hegemoniei germane şi înlocuind pe aceasta, este falsă. Anglia de sute de ani îşi impune punctul ei de vedere şi nu va lăsa o hegemonie oricare să"...
Regele: „Constantinopol luat în contra voinţei noastre este oare preferabil Constantmopolului ocupat cu noi? Austro-Ungaria nu ne-a oferit niciodată nimic şi Germania a fost neputincioasă să-i impună sacrificii. Dl. Szegheni-Marisch mi-a spus când am fost la Berlin: «S-au făcut dintr-o parte şi dintr-alta multe greşeli, dar mai multe din partea noastră». .Victorioşi, avem în Transilvania o putere de rezistenţă mai mare. Iau răspunderea, pentru că am încredere în viitorul ţării".
Maiorescu: „Consiliul de Coroană din 1914 a decis expectativa. Ce s-a întâmplat, pentru ca să modificăm atitudinea? Are Guvernul ceva încheiat? Ce ne poate spune?"
Brătianu: „Cred în victoria Antantei şi mă conformez ei. Vom declara război AustroUngariei: nu altora. în schimb ni se recunoaşte dreptul de a lua până la Tisa, Banatul, Crişana, un Maramureş de sus care este slav, Bucovina până la Prut. Ni se mai recunosc drepturi egale la Congres.
Tratatul care ne garantează aceste anexări este iscălit de cele patru Puteri (nu de Serbia şi Belgia). Cele patru Puteri garanteză integritatea teritoriului nostru. Cred că orice reviriment nu mai este posibil".
Maiorescu: „Este controversă asupra situaţiei militare, şi pe o controversă nu se riscă soarta ţării. Cunosc pe ardeleni: Popovici, Vaida, care văd în ceea ce se petrece sfâşierea lor. Nu se constată unanimitatea de la 1913; azi sufletele sunt împărţite. Cine va ratifica declaraţia de război? Camerele actuale: pe altă chestiune au fost alese. Intrăm în foc sau nu? Se poate oare zice că ţara a fost consultată? Cum ne este justificată ieşirea din neutralitate? Cer continuarea expectativei!"
Theodor Rosetti: Nu crede în sfărâmarea Austriei şi rămâne constant în convingerea lui că nu avem cu ce duce un război lung şi greu ca acesta.
Costinescu: „Să stăm pe loc? Dar Europa nu stă pe loc. Toate Statele în sânge şi foc: noi stăm ruşinaţi la uşă. Europa e în prefacere. Cu braţele încrucişate, după ce am câştigat bani am fi de râsul lumii. Toţi cu inimă românească, la locul lor". (Aşa vorbeşte Costinescu...!!).
Pherekyde: Vrea să mă liniştească în privinţa Constantinopolului. Nu ruşii singuri vor hotărî. Ei nu luptă pentru stăpânirea Constantinopolului: „Libertatea Strâmtorilor, aceasta este formula viitorului! Dacă stăm locului vom ajunge vasalii străinilor, iar generaţiile viitoare ne vor reproşa că nu ne-am făcut datoria".
C.F. Robescu: „Dl. Maiorescu a fost lipsă şi nu cunoaşte sentimentul ţării. Asigur că tot poporul se va scula pentru a dezrobi pe fraţii noştri şi pentru a înfrânge pe bulgari. Majoritatea Senatului dă deplină încredere Guvernului".
Brătianu: Răspunzând unei aluzii a lui Carp făcută la tratatul din 1883, el care la 1870 contra Germaniei victorioase proclamase că simpatiile noastre vor fi totdeauna pentru Franţa, afirmă că tatăl său nu s-a identificat niciodată cu o acţiune din afară. „în toate consideraţiile contra nu se ţine destul seamă de forţa morală. Sunt înfrângeri care sunt faze ale victoriei. Chestiunea Austriei este pusă şi majoritatea Europei consacră drepturile noastre istorice, deoarece le ia în seamă şi acum: «Oricare ar fi soarta războiului, drepturi consacrate rămân». Mihai Viteazul poate nici nu avea cunoştinţa ideii mari ce reprezenta şi el a rămas totuşi emblema ei; aşa va fi cu Regele Ferdinand, oricare ar fi soarta războiului". — Face un nou apel să nu scădem nimic din puterea de acţiune, nici prin acţiuni, nici prin inerţie.
Regele; „întrunirea noastră este istorică şi plină de răspunderi pentru toţi. în hotărârea ce iau sunt călăuzit numai de sentimentul poporului român şi de o întreagă convingere. Sunt convins că Dumnezeu va fi cu noi;, am încredere în iubirea de neam a întregii ţări".
Ne sculăm. — Regele se apropie de Carp şi îi reproşează cu dulceaţă, cuvintele ce a spus. Carp comite greşeala să le menţină. Brătianu îi spune: „Atunci ia-ţi fiii înapoi şi dă-i în armata germană".
Iau la rândul meu pe Brătianu şi îi cer o explicaţie, faţă de Pherekyde, pe care îl ţin de mânecă. — Eu; „D-le prim-ministru, de un an nu mi-ai făcut nici o comunicare politică, pe care niciodată nu am cerut-o". — Brătianu: „îţi voi spune tot..." — Eu: „Nu, şi îţi mulţumesc pentru ca să nu mai fiu expus denunţării calomnioase că comit indiscreţii. Adineauri ai surâs la atacul d-lui Filipescu. Să precizăm: la 12 septembrie mi-ai trimis răspuns prin Barbu Ştirbei că direct de Ia Sazonov ţi se oferă în schimbul neutralităţii parte din Bucovina şi parte din Transilvania..." — Brătianu: „Transilvania nu mi s-a oferit niciodată..." — Eu: „Exact. Trei zile pe urmă mi-ai spus personal că numai Bucovina era oferită, dar eu când am transmis răspunsul: «marchez!», era la propunerea Ştirbei. De altminteri pe acea vreme îmi spuneai: a ataca Austria ar fi o felonie pe care nu o voi comite niciodată". — Brătianu: „Nu mi-aduc aminte acum detaliile...
Dar nu este vorba de aceasta; cer concursul d-tale".
Insistenţe de la Porumbaru şi de la Radovici.
Vine şi Regele, cu lacrimi în ochi: „Trebuie să-mi dai concursul d-tale, Regele ţi-l cere". (îmi ţinea amândouă mâinile.) — Eu: „Sire, de la mine nici o piedică de azi înainte; sunt mut şi mă duc la Crucea Roşie". — Regele: „Nu! Trebuie concurs efectiv".
Tonul general al discuţiei nu m-a satisfăcut. S-au făcut şi glume! Tirada lui Robescu învăţată pe dinafară: cu 48 de ore înainte era neutralist hotărât. — Regele lăcrimează cam des.
— La întoarcere am grijă să mai vorbesc de refuzul de a intra în Guvern: şi Maiorescu şi Theodor Rosetti sunt de părere hotărât contra; Maiorescu nu primeşte nici măcar să dau cuiva o delegaţie. La ora 5 au mai venit Grig. Cantacuzino şi Neniţescu la Maiorescu. Aceeaşi părere ferm exprimată.
— La ora 3 vine B. Ştirbei să mă ia: Regele vea să mă vadă. Pe drum el mă dăscăleşte ca să primesc să intru în Guvern: şi invocă interesul Partidului Conservator. Eu: mutism puţin ostil. Mă precede la M.S., probabil pentru a o pune în curent.
Regele, cordial, zicându-mi pe nume, adeseori luându-mi ambele mâini. Repetarea solicitării. Eu spusesem: „Ce porunceşti, Sire?" — „Nu poruncă, primire cu afecţiune e tot ce am de spus".
Regele: „Credeam că avem asentimentul tuturor". — Eu: „Nu eram pregătiţi; din contră, până în ultimul moment eram autorizat a crede că Regele era puntea de scăpare". — Regele înţelege aluzia mea la neadevăruri, căci puţin mai târziu îmi spune: „Mult m-a costat să mint, cum am mai făcut şi ieri lui Czernin".
Arăt că Guvernele de coaliţie sunt anarhia administrativă şi povăţuiesc pe Brătianu să continue singur cu Guvernul lui. „Şi-1 poate închipui cineva având alături pe Filipescu...?" — Regele: „Absolut exclus cu o singură nuanţă". — Eu: „Atunci, voi uşura lucrul refuzând; aceasta vă va scăpa de ceilalţi". — Regele: „Pentru mine e un sentiment egoist să te am pe dta: doresc dacă reuşesc, să fie opera tuturor partidelor". — Eu: „Şi dacă nu merg lucrurile bine, este în interesul Coroanei să mai aibă o rezervă". După o nouă insistenţă a Regelui, zic:
„Nu pot semna eu o declaraţie de război Germaniei". — Regele: „Dar atunci, mai târziu". — Eu: „Dacă merge rău, voi fi aici pentru a vă ajuta". — Regele: „Contez absolut pe d-ta". — Eu: „La zile negre mă veţi găsi".
Regele explică că totul este gata; că el a impus pe Culcer. Ca şefi de armată: Averescu, Aslan, Prezan. El a adăugat pe Lupescu, Mărdărescu şi Stratilescu ca şefi de Stat-Major. Th. Râmniceanu trece pe lângă fiul său. Perticari la Roma. Regele a refuzat absolut o ofensivă la sud: nu este treaba noastră să deblocăm pe Sarrail; noi mergem contra Ungariei. Ruşii nu dau decât 50.000 de oameni. — Eu: „Dintre care trei brigăzi cehe şi croate ..." — Regele: „Nu. împăratul a refuzat să-i primească în armata lui. — Putem fi bătuţi, niciodată zdrobiţi! (Probabil aluzie la garanţia celor patru Puteri.) Nimeni nu m-a influenţat: dl. Maiorescu este singurul care ar fi putut s-o facă".
La plecare, ţinându-mi amândouă mâinile şi reconducându-mă de-a lungul coridoarelor, Regele îmi mai spune: „Mă bizui absolut pe d-ta". — „Da, Sire, la zile de nevoie, de nevoie!"
Uitam două detalii. Regele mi-a spus cu explozie: „Ne trebuie absolut războiul ca să ne vindecăm de marele putregai în care se află ţara". Cuvântul „putregai" a revenit de două ori. (Cu Iliescu, şef de Stat-Major şi Costinescu, ministru!) — Regele a concediat pe Basset cu toate marile servicii aduse şi marea încredere ce avea într-însul. Nevasta lui făcea spionaj. De la Berlin, Regele a primit rezumatul unei conversaţii pe care el o avusese de curând cu Basset. Deci femeia. Regele i-a încredinţat o scrisoare pentru fratele său: „Nu am putut spune tot ce voiam, căci mă temeam ca scrisoarea să nu fie deschisă pe drum".
— La ora 8 se manifestează de la „Ligă" spre Palat: copii, rândaşi, nici două sute de oameni. înaintea Palatului se întâlneşte altă bandă cu drapelul francez: se împreună ambele drapele. înscenare pusă la cale de Vasile Lucaci şi de Octavian Goga.
S-a publicat decretul de mobilizare şi de stare de asediu. Strada mişună de lume. Sub câteva felinare voalate grupuri citesc gazete. Publicul are atitudinea obişnuită duminicii; nici o căldură...
La „Continental", intră Lucaci: lumea se scoală în picioare şi muzica cântă imnul regal!
La orele 11 cafenelele sub şi în faţa Jockey Clubului pline de lume. Soseşte cavaleria având pe colonelul Boboc în capul ei: injurii, mojicii, ameninţări, insulte ofiţerilor care aveau ţigări aprinse (?), într-un cuvânt scandal mare.
G. Diamandi într-un cerc de prieteni exaltă virtuţile Regelui: „Şi Regele Carol a făcut o acţiune mare: aceea de a muri!"
— Seara la ora 9, deci 14/27 august 1916, Mavrocordat a remis la Viena declaraţia de război. Noi ne mărginim la această singură manifestaţie diplomatică. De altminteri trupele noastre au anticipat şi tunelul de la Ghimeş a fost ocupat, prin surprindere, de Regimentul Războieni.
15 august. — Ministrul I.G. Duca vine să mă roage să dau gazetelor mele nota care va apare în gazetele liberale: pentru a încuraja populaţia şi să nu se alarmeze în caz când o parte din teritoriu ar fi părăsit, sau dacă prin bombardamente ar fi oarecari pierderi. (înţeleg că sau şi ivit greutăţi. De altminterea seara se zvoneşte că Severinul este evacuat în urma unei bombardări şi că linia noastră de apărare este retrasă la Palanca.)
Duca mi-aduce la cunoştinţă numirea lui Vintilă Brătianu ca ministru de război. Ionel are prea mult de lucru: „Aceasta nu prejudiciază în nimic remanierea Guvernului naţional". îl las să vorbească şi aprob numirea.
— Schelking vine din nou să mă vadă. El cunoaşte foarte bine pe Radev: o puşlama; Radev spusese de dânsul că este o canalie. El s-a supărat pe Poklevski când i-a supus tratatul român: „Dragă prietene, eşti învingător, eşti bogat, dă-ţi demisia pentru a nu cunoaşte greutăţile", — „Banatul, şi mai ales Tororitalul românilor? Dar ce se va spune la Congres când se abandonează 570.000 de sârbi care îl locuiesc? Şi România cu vot egal cu cele patru Mari Puteri? Ce piedică şi coaliţii acolo!" Interlocutorul meu este brutal şi franc. Era inutil de a merge aşa departe, căci Brătianu tot ar fi intrat. — El adaugă: „Căderea lui Sazonov este o fericire pentru d-voastră; el era filo-bulgar şi avea intenţia să separe cauza bulgarilor de cauza Coburgului. Tot Sazonov e acela care a împiedicat pe sârbi să atace Bulgaria când aceasta a mobilizat. Spalaikovici era nebun de mânie, dar Sazonov 1-a ameninţat. Când acesta s-a plâns lui Goremikin, bătrânul i-a spus: „Este vina d-tale, lucrurile acestea se fac, dar fără să ceri sfat".
— Astă-seară domneşte o ordine perfectă. întuneric complect. La ora 9 totul e închis. Se circulă în întuneric. Precauţiile sunt bine observate.
— Nici o declaraţie n-a venit încă de la Berlin. Se ştie numai că Bus-sche şi-a cerut scrisorile de rechemare. — Am întâlnit la Prefectura poliţiei pe Taxis, care a cerut intervenţia mea pentru un supus austriac, profesor de ceramică, de 14 ani într-o şcoală superioară a Statului. Nici el nu ştia când vor pleca.
16	august. — Astă-noapte primul semnal de alarmă: fluierele gardiştilor anunţăaeroplane străine. La ora 1 1/2 încep loviturile de tun, trosnetul mitralierelor, rachete luminoase, focurile încrucişate ale reflectoarelor. La ora 2 1/2 se aud în depărtare câteva detunături. Se află că un biplan a aruncat bombe în mahalaua uzinei „Lemaître", ceva pagube spre strada Călăraşi, se spune că aeroplanul ar fi fost dat jos spre Cernica, dincolo de fortul Căţelu. La ora 3 nu se ştia încă nimic precis.
— Trupele noastre au intrat foarte uşor, pe diferite puncte, în Transilvania. Căile şi mijloacele par a fi fost studiate cu amănunţime.
—C. Arion mă dăscăleşte multă vreme ca să primesc să intru în Guvern. Eu nu mă ocup decât de Crucea Roşie.
17	august. — Captura aeroplanului care a bombardat nu se confirmă. Comunicatuloficial pretinde că am avut de a face cu un Zeppelin şi un aeroplan, care au fugit fără a fi cauzat vreo pagubă. Tot aceeaşi greşeală de a nu se spune adevărul, chiar pentru fleacuri.
Burnea ştie de la fraţii Capsa că nu s-a înălţat nici un aeroplan de luptă. Aceasta este exact ceea ce îmi spusese Regele duminica trecută: „Aparatele de luptă ne lipsesc cu desăvârşire, dar ele vor sosi".
— Lupu Kostake se afla la Severin când un monitor austriac a bombardat timp de o oră oraşul. S-a tras asupra gării, comandamentului diviziei şi palatului administrativ. Nu s-a evacuat oraşul, cum se pretindea, şi pagubele nu sunt mari.
— In ceea ce priveşte Statul-Major, tot aceeaşi comedie: Zottu, bolnav şi în concediu, este menţinut ca şef, ca să poată subşeful Iliescu să aibă mână liberă! Bietul Christescu devine şef de stat-major la Armata a II-a (Al. Averescu). El a spus cu durere lui Butculescu: „Sunt lăsat la o parte: sunt nemţofil".
— Primesc vizita ministrului Victor Antonescu, care mă pune în curent cu legile ce vor prezenta ca legislaţie civilă extraordinară. Deci convocarea Camerelor este apropiată. — Avem peste două mii de morţi şi răniţi; atrag atenţia lui Antonescu că lucrul trebuie spus pe faţă publicului: să se urmeze în această privinţă sistemul german. — De asemenea eu îi reproşez lipsa de francheţe în privinţa numirii şefului de Stat-Major: „Nu este omul meu", dar din moment ce a fost ales, trebuie să i se dea situaţia voită.
— La Maiorescu reluăm împreună unele scene din Consiliul de Coroană: atitudinea Regelui care plânge şi care, pentru a-şi da o ţinută, desenează pe hârtia lui şi trage linii cu creionul, urmând marginea sărăcăcioasei călimări de onix fals pe care o am încă în faţa ochilor! — Şi Principele Carol, palid, fără ca să mişte o trăsătură din faţa lui, cu aerul foarte îndepărtat, aproape indiferent, salutând pe unii, uitând pe alţii! La Consiliul de la Sinaia, Ferdinand, Principe Moştenitor, nu a vorbit, dar toate fibrele lui erau încordate... — Maiorescu îmi cere să precizez dacă în adevăr Regele mi-a mărturisit că a minţit. Cum a putut să facă o astfel de mărturisire faţă de un supus al lui? Gen de isterie? — (în momentul vizitei mele, Principele Carol se afla în casa Racotă, la domnişoara Ben-gescu...)
— Curtea nu doarme în oraş. în toate serile la orele 6, ea plecă în automobil. Regele îşi conduce singur maşina. Unii dorm la Buftea: Ştirbei a refăcut în stare bună căsuţa din parc. Regele, mi se spune, la Cocioc, unde are un foarte drăguţ pavilion de vânătoare. — Se pare că Marele Cartier General va fi la Periş.
19	august. — Cu toată reaua rechiziţie de cai din Bucureşti, — cei buni au dispărut demultă vreme prin uzură — s-a ordonat azi-dimineaţă (Udriski) să se scoată din pământ încă 400 de cai de artilerie. Este mare îndoială că se vor putea găsi. Colonelul Alevra avea dreptate: în loc să se cheltuiască 100 de milioane pentru a răscoli pământul, ar fi fost mai nimerit să se rechiziţioneze mereu şi să se pună caii în subsistenţă şi la antrenament.
— V. Antonescu, care trebuia să vină să discute cu mine proiectele lor de legi, îmi telefonează că această discuţie va avea loc săptămâna viitoare. Deci convocarea Camerelor este amânată.
— Germania ne-a declarat război joi seară, 17 august, după o tele gramă de la Sofia.
— Cartierul General publică ultimul buletin, dând numele ofiţerilor morţi şi răniţi. în capul listei morţilor este locot.-colonelul Poenaru Bordea. Suntem în împrejurimile Sibiului, dar nu se vorbeşte de intrarea noastră în acest oraş.
20	august. — Brătianu, cerându-mi o întrevedere, a venit la mine la ora 3 1/2. — Unii aflaseră de această întrevedere şi C. Arion s-a prezentat câteva minute înainte, pentru a mai pleda cauza intrării mele „sau a noastră" într-un Guvern de coaliţie.
Brătianu: „Voiam să-ţi vorbesc de programul nostru parlamentar, dar am acum ceva mai urgent de spus. în urma spuselor d-tale la Consiliu şi în urma conversaţiei d-tale cu Regele, cred că pot să cer un serviciu. Bus-sche pleacă mâine. Trebuie să mă duc să-1 văd". — Eu: „La un neutru?"
— Brătianu: „Ar fi complicat şi s-ar zvoni". -? Eu: „N-am avut nici un contact cu el de vinerea trecută". — Brătianu: „Scrie-i şi voi trimite eu scrisoarea".
îi scriu ceremonios, rugându-l să mă primească seara la orele 8. „Doresc să vă văd (adaug după cererea lui Brătianu) şi voi avea autorizarea să pătrund pe lângă d-voastră".
Vasiliu, şeful de cabinet al.lui Brătianu, duce scrisoarea şi mă însoţeşte seara. — Bussche mă aştepta în pragul uşii. Emoţionat, pare mulţumit de a mă vedea. Transmit: „Guvernul a amânat multă vreme încheierea acordurilor sale, fiindcă nu a consimţit să declare război Germaniei; de asemenea el nu s-a asociat pentru viitor la războiul economic şi a păstrat libertatea lui de acţiune. El speră că, după război, un regim normal se va putea relua între ambele ţări, dar pentru aceasta nu trebuie ca la faptele de război să se adauge cruzimi inutile, ca bombardările aeriene şi gloanţele dum-dum etc." — Bussche: „Declaraţie de război? Subtilitate, din momentul când Guvernul ştia că faptul de a ataca Austria era a ataca Germania. Nu facem niciodată război populaţiei civile, în Belgia, franctirorii erau organizaţi de Guvern, trebuia să luăm măsuri. Bombardarea Londrei? Răspunsul pentru Baralong şi echipajele nesalvate. La Paris? Răspunsul pentru Karlsruhe. Nu veţi avea război aerian", — Eu: „Pot transmite această asigurare?" — Bussche: „N-am nici o autorizaţie, dar cum voi sosi la Stockholm, voi aviza Guvernul meu".
— Restul convorbirii: plângerile lui asupra stării de mizerie a transporturilor de deportaţi. — Eu: „Trupele noastre nu călătoresc mai bine". Dau şi exemple. — Plângeri asupra sechestrării societăţilor străine. Eu îi răspund că sunt măsuri de conservare generală, care nu împiedică deloc funcţionarea lor. — Şi deodată: „Mărturisesc că Regele este o enigmă pentru mine; cum a putut el să se schimbe aşa de brusc? Ruşii trebuie să-1 fi ameninţat şi i-a fost frică". — (Ce reflecţii îmi făceam eu, în mine!) — în urmă întreb dacă nota germană conţine ceva personal sau jignitor şi exprim dorinţa să nu fie aşa. Bussche îmi dă asigurarea că n-a trecut nimic prin intermediul lui. , ,
După avizul lui C. Diamandi, pe care îl văzusem înainte, dau asigurări pentru germanii încă rămaşi captivi, ca de exemplu funcţionarii comisiilor care au lucrat în ţară. Din partea Regelui? Sau din partea lui Brătianu? Dar s-a pus puţin ulei în frecătură. La sfârşitul conversaţiei noastre, Brătianu mi se plânsese de sectarismul aliaţilor lui politici: scene pentru că Stere e la Marele Cartier, scene fiindcă a dat o situaţie unui om de ai mei.
21	august. — Am văzut pe Brătianu pentru a-i da răspunsul. El îmi spune că şi Constanţa a fost bombardată de hidroavioane şi că sunt 100 de victime în populaţia civilă. Cum nu se poate face Bussche răspunzător de aceasta, el îi va telegrafia în numele meu la Iaşi prin Conţescu, care însoţeşte trenul lui.
Suntem angajaţi într-o afacere foarte serioasă la Turtucaia şi la Silistra. Bulgaria atacă pretutindeni fără declarare de război. Guvernul a protestat ieri pe lângă Statele neutre. Numai dacă nu cumva au făcut comunicarea lui G. Derussi şi mai apoi l-au blocat!
Din convorbirile noastre de ieri şi de astăzi, se pare că Brătianu spera să destrame pe bulgari. La Consiliul de Coronă el spusese că nu va ataca pe bulgari, iar Regele îmi afirmase: „Nici o ofensivă la sud". — Cu o săptămână înainte, Radoslavov pusese să se pipăie pulsul: el voia prietenia României, salvagardarea Dinastiei şi recunoaşterea cuceririlor în Macedonia. — Dar cum Masov spusese: „Dacă România atacă Austria, Bulgaria va declara război", şi cum Derussi ceruse explicaţii, Radoslavov a răspuns: „Bulgaria nu este ca Turcia: un fecior la ordinele Germaniei". Brătianu a indicat că el va fi intermediarul pe lângă puterile Antantei pentru Dinastie şi pentru a consolida o parte din cuceriri, şi a întărit telegrama lui, punând pe Mitilineu la Haga să vorbească cu ministrul bulgar de acolo, el părând accesibil. — Toate aceste calcule cad, căci ne batem cu bulgarii pe tot frontul. Serios? se puteau concepe astfel de perspective?
— La Club, generalul Aslan îmi confirmă că la Turtucaia lupta este serioasă. O divizie germană şi bulgară a atacat de şapte ori. Generalul Teodorescu, care comandă acolo, telegrafiază că înaintea reţelelor lui de sârmă este un maldăr de cadavre. La întrebarea mea el îmi spune că trupele lui sunt cam de „adunătură". El se plânge că ruşii nu sunt încă pe front şi că nu sunt destul de numeroşi.
22	august. — Buletinul de astăzi zice că 10 atacuri au avut loc; Geor-ge Balş şi Mişu Suţu, îngrijati, cred că acolo lucrurile merg foarte rău. Trenuri militare care trebuiau să aducă întăriri, au întârziat, şi cum pe stradă s-a luat cu japca orice automobil ce circula, G. Balş îmi spune că s-a luat această măsură pentru a încărca soldaţi şi a-i trimite în regiunea aceea.
Nu mi se pare posibil ca la 70 de km de Bucureşti să fim fără acoperire!
— Astă-noapte: luptă aeriană, la ora 1 1/4 şi la ora 3. — Comunicatul de ora 2 (nr.8) nu pomeneşte nimic de aceasta. Se pare că am fi tras în propriile noastre avioane (căpitanul Christescu a spus-o lui Ciorăneanu). în orice caz I.G.Duca, pe care l-am văzut la orele 10, nu credea ca avioanele inamice să fi aruncat bombe. Ploaie de proiectile oarbe pe tot cartierul de la Crucea Roşie până la casa Sturdza. Am auzit căzând şi în grădina mea.
— Ieri, Brătianu mă consultase dacă n-ar trebui publicat în gazete că populaţia din cauza bombardamentelor aeriene cere represalii asupra persoanelor şi bunurilor germanilor. Am fost de părere contrarie. Cu toate astea nota s-a publicat până şi în Viitorul, unde a fost trimisă chiar de Duca. Eu, în La Politique povăţuiesc liniştea şi rezistenţa la această sugestie; iar Cenzura nu mi-a tăiat aceste cuvinte.
— La ora 7, la Club, generalul Aslan îmi spune că la Turtucaia afacerea s-a terminat prin retragerea bulgarilor, căci singuri bulgarii atacau. Nici un german. Aseară el era foarte îngrijat.
23 august. — Bombardarea aeriană de astă-noapte a fost gravă. Trei bombe au căzut la vreo cincizeci de paşi şi toată casa s-a cutremurat. Alarma a fost dată după ce trecuse Zeppelinul care a urmat o linie dreaptă: Nisipari o bombă. — Piaţa A. Lahovari, casa Inspectoratului jandarmeriei rurale dărâmată. — Str. Jules Michelet, un imobil are o aripă dărâmată.
— In colţul străzilor Eldorado şi Poşta Veche, o bombă neexplodată. — în grădina Palatului, o pâlnie mare. — în colţul străzii Brezoianu, o imprimerie şi un colţ al casei Vrani turtite. — Pe trotuarul din faţa Ministerului Lucrărilor Publice, un copac smuls. — Cu puţină precizie, Palatul Regal, Ministerul de Război şi un alt minister erau distruse. O victimă omenească. Mare indignare în populaţie.
— Suntem din nou atacaţi la Turtucaia, de astă dată de o divizie germană. Ruşii nu vor sosi pe frontul Cadrilaterului decât pe ziua de 25 august. Din nou domneşte o mare grijă. Prietenul C. Paciuri este cel mai alarmat din toţi.
— Nicu Filipescu a şi început să peroreze la Club în contra Guvernului imbecil. El pretinde că este vina Guvernului dacă ne batem şi cu bulgarii. Ei nu erau prevăzuţi! El se mai plânge şi de prostia Cenzurii. Presupun că nu li se mai vorbeşte destul de des de Guvern naţional.
— Guvernul s-a ţinut de cuvânt: a ridicat interdicţia Minervei.
— Avioanele de luptă ne lipsesc cu desăvârşire: Luynes îmi spune la Jockey Club că au sosit 5, dar că mitralierele lor lipsesc încă!
24	august. — Dis-de-dimineaţă încep răniţii să inunde Bucureştii; mai toate spitalelesunt nepregătite: ele nu trebuiau să fie puse în stare de serviciu decât peste trei săptămâni! Toţi răniţii vin de la Turtucaia. Crucea Roşie munceşte din răsputeri...
La ora 2 zvonuri sinistre circulă. Mi se anunţă că Turtucaia a căzut. La ora 4, G. Ştirbei află de la Mavrocordat că o divizie este distrusă şi alta în primejdie. — La ora 6 Bărdescu, care vine din Olteniţa, îmi spune că acolo este un infern; că răniţii zac peste tot: mortierele austriece şi automobilele blindate îngroapă pe soldaţi de vii. Bulgarii omoară tot ce le cade în mână. Unul din regimentele noastre, ţiganii din Olteniţa, s-a destrămat; ar fi tras asupra ofiţerilor. — La ora 7 1/2, la Club, G. Strat, din statul-major al lui Aslan, raportează că 30.000 de oameni sunt pierduţi! La Club domneşte o consternare. Poklevski povesteşte că ruşii se află la 80 de km de frontul de luptă, unde au fost plasaţi de Statul-Major român şi că nu se pot mişca fără un ordin al Cartierului General român...
Tânărul Pleşa, care a cutreierat în automobil zona Dunării, anunţă lui G. Ştirbei că localităţile Calafat, Islaz, Turnu Măgurele au fost bombardate. La Calafat artileria noastră atât de inferioară nu a ripostat, pentru a nu da pe faţă lipsa ei de bătaie. Este oare posibil?
25	august. — în sferele Duca-Cenzură-Banca Naţională-Henri Catar-gi, se agităchestiunea de a se părăsi Bucureştii. Se anunţă destituirea generalului Basarabescu; se crede că şi Aslan ar fi destituit. în privinţa unui articol, dictat de mine şi prezentat la Cenzură, Duca a rugat să se şteargă toată partea finală în care Statul-Major era pus în cauză, spunând că schimbări importante au fost aduse în comandament!
— Locotenentul Ioanid (Vaslui) din Obuziere, sosit nu se ştie cum la Bucureşti, povesteşte că, pe când artileria germană şi bulgară trăgeau cârmuite de un balon şi de numeroase aeroplane, noi nu aveam nici unul. Timp de patru zile servanţii n-au avut cel mai mic repaus şi n-au fost schimbaţi! Când frontul a fost spart, au luat-o toţi la fugă. Neniţescu, care lucrează la Minister, vorbeşte de o pierdere de 300 de tunuri şi de 30.000 de oameni! Se pare că se organizează apărarea la Budeşti, care se află la jumătatea drumului de la Olteniţa.
— Dimitriu, secretarul general de la Interne, are ideea stupidă să anunţe, ca să fie răspândită, vestea falsă că am reluat Turtucaia şi că am făcut prizonieri!
— Cafeneaua Capsa şi cea de peste drum au fost închise. Se începuse acolo să fie înjurat Brătianu în gura mare. C. Xeni şi ceilalţi takişti, mai violenţi ca toată Uimea: „Brătianu este un criminal, dacă după doi ani de preparaţie este încă dezorganizat!"
— Am văzut pe Maiorescu, care mă căutase de dimineaţă. El e foarte intransigent: cu nici un preţ nu trebuie, în momentul de faţă, să intrăm în. Guvern. Cu cât vor merge lucrurile mai rău, cu atât o rezervă va fi mai necesară.
26 august. — în cercurile Cenzurii se vorbeşte de pierderi de 20.000 de oameni şi 180 guri de foc. G. Ştirbei crede că la Ministerul de Război, unde s-a constatat o agitaţie foarte mare, se lucrează la modificări radicale.
— In faţa proporţiilor dezastrului, brătieniştii pretind că Brătianu a fost siluit de ameninţarea ruşilor că vor invada ţara! Din cuvinte scăpate unora şi altora, din modul de a vorbi la Consiliul de Coroană despre Bulgaria s-ar părea că Brătianu a avut iluzia că Bulgaria nu se va mişca. O astfel de naivitate este oare posibilă?
Deputaţii, care fuseseră convocaţi în mod oficios, au plecat ieri cu un tren special — sine die.
— Ministrul Duca, scuzîndu-se de schimbările ce a făcut notiţei mele din La Politique asupra Turtucaiei, mă pune în curent cu faptele următoare: noi trebuie să fi pierdut 10.000 de prizonieri; comunicatul german zice 20.000 şi 100 de tunuri. Generalul Aslan este înlocuit cu Averescu, care are pe Christescu ca şef de Stat-Major; el comandă „marea" armată care trebuie să acopere Bucureştii; Basarabescu este înlocuit cu Petala C; este vorba de Crăiniceanu spre a înlocui pe Averescu la Armata a II-a. Eu exclam: „Cum se poate?" Şi de trei ori repet acelaşi lucru: „Să nu se facă o astfel de greşeală; toată viaţa lui a fost confuz şi este absolut obosit". Duca nu poate să spună dacă au avut loc cruzimi, dar populaţia Turtucaiei a tras asupra soldaţilor noştri care se retrăgeau în dezordine. — De alt-minterea la Silistra, populaţia voind să se mişte s-a procedat la execuţii sumare. — (îmi reamintesc că cineva, Mavroiani sau altul, venind din Constanţa, îmi spusese: prefectul Cămărăşescu trece drept omul providenţial; el a retras toate vitele din Cadrilater şi le-a trimis în Ialomiţa; se pare că aceste spolieri şi alte măsuri în contra bulgarilor au adus femeile să fie sălbatice cu românii.
Măceluri ar fi avut loc la Bazargic şi în satele învecinate...)
— Ministrul Victor Antonescu, foarte binevoitor pentru o chestiune de Cruce Roşie, îmi spune că un mare Consiliu de Război la Marele Cartier General are loc şi că se va proceda la o curăţire: zece zile după intrarea în război!... El nu crede în numirea lui Crăiniceanu, ştiind ce opinie are Brătianu de el (?!) — Lucru de necrezut: Regimentul de Teleorman a avut slăbiciuni din cauza bulgarilor, dintr-un batalion; o unitate a fost pusă la zid şi regimentul s-a purtat foarte bine în urmă!
Cei cu alarmele de ieri erau tankiştii şi d-na Simky Lahovari!
27	august. — Ministrul Antonescu a pus multă stăruinţă pentru a numi, după recomandaţia mea, pe inginerul Pisoski conservator a două imobile germane şi mi-a trimis procurorul general ca să instalez, eventual, Crucea Roşie în aceste imobile.
— Colonelul Alevra (de la Statul-Major sedentar) profită de un pretext de serviciu ca să vie să mă vadă. De multă vreme el as cerut un regiment ca să scape de răspunderea StatuluiMajor. Totul este condus de colonelul Răşcanu, foarte deştept, dar care are nevoie să fie el condus şi nicidecum să conducă el pe ceilalţi, — şi de maiorul Rosetti, un băiat de treabă, cu mintea cam limitată, dar care „bruschează" pe generali la telefon. Fără o schimbare radicală la Statul-Major, colonelul vede totul în negru. — Sub Averescu, Referendaru era marele specialist în privinţa trenurilor şi comunicaţiilor; „copiii de la Statul-Major au stricat şi aici totul". Generalul Popovici, care comanda astăzi serviciul, s-a încurcat în aşa hal încât confuzia este extremă. Am pierdut la Turtucaia 36 de batalioane! — Am ajuns, cu toată convenţia care pune în mod expres toate trupele ruseşti sub comandamentul nostru, să dăm generalului rus tot comandamentul din Dobrogea împreună cu cele două divizii care le mai avem acolo. El mi-a vorbit de moartea eroică a colonelului Grigorescu care, cu toate că nu avea decât două baterii de obuziere angajate, a venit să moară în mijlocul soldaţilor săi, şi a locotenentului Heraru, care şi-a zburat creierii pentru ca să nu se predea! Materialul uman, superb ca eroism, dar nici un fel de direcţie. Am avut a face cu trei divizii de câte trei brigăzi, şi StatulMajor nu o ştia! Când s-au cerut ajutoare, Rosetti a răspuns „în numele Regelui" că Teodoreseu trebuia să ţie cu ce avea. Fiecare unitate care s-a trimis ulterior, în pachete mici, s-a dus să se arunce în prăpastie. Din două divizii nu mai rămâne absolut nimic!
— Siliştea este evacuată!
— Pic Pherekyde scrie: colonelul lor a primit ordin să atace imediat Sepsi-San-George. Când au sosit acolo, cavaleria noastră ocupa oraşul de 5 zile. Dacă ordinul ar fi fost executat noaptea, o luptă ar fi avut loc între români. Mi se mai raportează că spre Borsec nu se mai află nici o fiinţă omenească. Ungurii au luat toată populaţia cu ei.
28	august. — Se organizează puternic in sudul Bucureştiului; multe trupe sunt trimise în această direcţie; Regimentul 22 de Artilerie de la Dadilov se află în gara Mogoşoaia. Am vorbit cu colonelul Mărculescu; critici vii pentru comandamentul de la Turtucaia, care nu a ştiut să organizeze retragerea şi veşnic acelaşi refren: cap de pod, fără pod! De altfel, toţi militarii au primit scrisori şi toţi ştiu ce s-a petrecut. Domneşte o qua-si-unanimitate pentru a se dori ca Averescu să devie şeful Statului-Major
— Ni se cere să şi trimitem una din ambulanţele noastre la Ciulniţa: nici nu mai este spital de evacuare! Cât de mult trebuie să se simtă lipsa de strictul necesar.
— La Cenzură s-a publicat că generalul Georgescu este trimis la Londra la Marele StatMajor.  se ia deci comanda. Printr-însul vor putea englezii să judece de deşteptăciunea câtorva militari cocoţaţi foarte sus, prieteni ai d-lui Brătianu!
Tot la Cenzură, gazetele au fost rugate să nu mai vorbească de Turtucaia, şi să exalteze faptele de arme din Transilvania. Imediat manşete şi ediţii speciale pentru ocuparea... CsicSeredei, pe când Topliţa, la poarta oraşului este ocupată încă de vreo trei-patru zile! Se începe iar jocul veştilor false sau răsuflate.
29	august. — Am părăsit Silistra; s-au incendiat depozitele noastre de grâu şi de petrol, s-a ars Popina, s-a distrus tot ce putea fi distrus şi armata s-a retras la Lipniţa, la vreo 5 km de Cernavodă. — Totul este măcel şi pradă în această nenorocită regiune. Toate ştirile concordă spre a certifica faptele pe care Duca mi le anunţase acum trei zile ca un fapt divers.
— Vârtejanu, căpitan rănit şi scăpat ca prin minune la Balcic, confirmă că, pe întreg acest front, totul este datorat uşurinţei şi lipsei de informaţii. Regimentul lui primeşte ordin să trimită o companie să cureţe înălţimea unde „nu se aflau decît comitagii". Colonelul răspunde: „Am înaintea mea forţe în număr serios". Generalul Arghirescu îi răspunde: „Informaţiile m^le sunt precise!" Se atacă, se găsesc acolo artilerie şi infanterie, şi din cei 400 de oameni nu se întoarce nici unul!
— Se încearcă — oprind chiar doamnele de la Crucea Roşie să se apropie de trenurile, de răniţi, permiţând poliţiei să aresteze pe oricine ar da ştiri — să se facă tăcere asupra grozăviei dezastrului de la Turtucaia.
Şi în răstimpul acesta, Butculescu aflându-se în ziua de 27 august la Cartierul General, a văzut pe Rege dându-se jos din automobil, ascultând, patru minute, cu un aer distrat, raportul nelipsitului Rosetti şi apoi dispărând spre pavilionul lui. Iar Iliescu, vesel, punând la vedere noua sa decoraţie rusească, poftea la masa lui acoperită cu flori! — A doua zi generalul Popovici era silit să pedepsească pe un căpitan, comandantul unei coloane de provizii tăiată la Slobozia şi întoarsă la Bucureşti, ai cărei oameni şi cai nu mâncaseră nimic de trei zile. Şi căpitanul avea cu dânsul lăzi de pesmeţi şi cutii de conserve...
Bine îmi spunea Alevra că acest Cartier General, la Periş, era o fantezie caraghioasă a acestui început de război.
— Ruşii au smuls din mâinile noastre o coloană de prizonieri bulgari şi i-au omorât; şi aceasta se petrecea departe de front (raportat de Vârte-janu şi Butculescu). Acesta din urmă a văzut de altmintrelea pe însuşi comandantul lui rănit, înţepat de bulgari cu baionetele.
— Duca a anunţat gazetelor numirea lui Crăiniceanu ca şef al Armatei a Ii-a. Trebuie să fie cineva nebun ca să facă astfel de numiri. Şi Regele, în ziua de duminică 14 august, îmi spunea: „I se va da o însărcinare alături, ceva onorific!"
— Arhiepiscopul Netzhammer ne este cu totul vrăjmaş: el ar fi spus că distrugerea Bucureştiului i-ar face mare plăcere. Şi totuşi Majestatea Sa „1-a luat pe garanţie". (Teodorian).
— Generalul Popovici, şeful Statului-Major sedentar, a destăinuit lui Butculescu că încă de patru luni el ştia, din ordinele primite, că vom intra în război: ceea ce nu opreşte pe brătienişti să răspândească zvonul că Bră-tianu a fost silit să cedeze fiindcă ruşii ameninţau să ne invadeze!
30	august. — Nu se spune nimic, dar am pierdut tot Cadrilaterul şi, din vechea Dobroge,Mangalia.
— Monitorul publică decretul numirii lui Cămărăşescu comisar civil pe lângă Zaioncikovski „comandantul armatei din Dobrogea". Faptul este consumat: suntem comandaţi de un străin.
— La ora 4, după ce fusese anunţat de Catargi, Barbu Ştirbei în uniformă de maior aghiotant a venit să mă vadă. El îmi spune: „Sunt însărcinat oficial de Rege să te felicit; Regele îţi urează sănătate şi viaţă lungă. El îţi mulţumeşte pentru serviciile aduse până acum şi îţi exprimă recunoştinţa sa pentru atitudinea ta patriotică şi pentru atitudinea patriotică a partidului tău. Regele ar fi încântat să te vadă şi n-ai decît să ceri o audienţă". — Am mulţumit: „Când promit ceva, mă ţin de promisiune". N-am răspuns la invitaţia de audienţă, dar am rugat pe Ştirbei să transmită Regelui expresiunea consternării pe care a produs-o numirea lui Crăiniceanu. Ştirbei impasibil.
— Miniştrii Morţun, Porumbaru şi Duca au depus cărţile lor; Al. Con-stantinescu mi-a telegrafiat...
31	august. — Take Ionescu a fost ieri în audienţă la Rege. Prietenii lui răspândesc zvonul că el a declarat în numele său, în numele lui Fili-pescu şi al lui Stelian<!), că ei nu vor urma cu încrederea lor în Guvern, dacă nu se schimbă Iliescu.
— Mereu se îndreaptă trupe spre sud. Nu este" o armată de rezervă, dar rezerva tuturor armatelor.
1	septembrie. — Azi-dimineaţă Seceleanu îmi afirmă că Berceanu, în Ialomiţa, pune să împuşte pe bulgari, cum a făcut Cămărăşescu la Silistra. Fără judecată! La vederea unei hârtii care i s-a părut că este un plan, un agricultor este pornit la închisoare „cu ordin să-1 împuşte la noapte"!
— Mare bătălie pe tot frontul, de la Oltina la Caraomer. Alternative indecise, ieri şi astăzi. — Culcer, în treacăt, chemat la Cartierul General, îmi spune: Dacă pierdem bătălia, suntem pierduţi! — El este îngrijat pentru propriul lui front, căci îi s-au luat toate rezervele: două divizii. El nu poate intra în «Sibiu ca să nu se depărteze prea mult, fără eşaloane în spatele lui. Se teme şi de o ofensivă Mehadia-Orşova. Are foarte mulţi răniţi. Mâine Consiliul de Război. De la Periş, Culcer pleacă direct la cartierul lui.
— Averescu comandă bătălia din Dobrogea; el stă la Bucureşti, bine legat prin telefon şi telegraf. Dacă mâine criza ar fi trecută...
— Splendid raid a patru avioane franceze plecate azi-dimineaţă din Salonic şi sosite la amiază în România. Locotenetul Noel a aterizat direct la Bucureşti, aducând gazeta l'Inde'pendant care a apărut azi-dimineaţă la Salonic. Aceste aeroplane au aruncat bombe asupra Sofiei, ceea ce ar putea justifica reluarea bombardamentelor nocturne asupra Bucureştilor. O bombă a căzut la cincizeci de metri de Palatul Regal (Sofia). Dl. St.-Au-laire, pe balconul Clubului, zice: „Din nenorocire Regele Bulgariei, Fer-dinand, se afla la Cartierul General german! El va avea o spaimă retrospectivă". Adaug că nimenea împrejurul lui nu a făcut haz...
2	septembrie. — Aceeaşi dezordine în toate. Un spital al Crucii Roşii a fost echipat şiîmbarcat cu toată graba. El se afla la Giagoga; a fost pornit, fără înştiinţare, la B.M. — El era destinat să meargă la Feteşti; va fi trimis la Ţăndărei; şi acum nu mai pleacă deloc... până la o nouă criză nervoasă.
— Prima grijă a lui Crăiniceanu, după ce şi-a luat comanda: un inginer de mine, două zile de sforţări şi de detunături şi foarte mulţi bani, pentru a dărâma statuia lui Arpad la Braşov.
— Pic Pherekyde de pe front: la 60 km de frontul nostru nici o trupă de susţinere, nici un eşalon de rezervă. Divizia a 5-a, de abia sosită, este reîmbarcată in grabă spre sud: oamenii istoviţi de oboseală. De la Divizia a 6-a s-a retras un regiment şi jumătate.
Totul concordă pentru a stabili că în adevăr Brătianu credea că bulgarii nu se vor mişca!
— De altfel, cum ar fi lăsat el o simplă perdea în Do-brogea?
Ştirbei îmi povesteşte că Porumbarii a spus lui Vredenburch, cînd acesta s-a prezentat pentru a notifica că a luat protecţia germanilor şi bulgarilor: „Bulgarilor? Dar aceasta este inutil din moment ce noi ne învoim cu ei!"
— Colonelul Alexiu, şef de stat-major al lui Costescu, însărcinat mai ales să-1 spioneze, nu ştia că circulaţia trenurilor cu Feldioara era restabilită de trei zile şi continua să evacueze răniţii, în automobil, la Sepsi-San George.
Şi pe acest front a început să se simtă superioritatea artileriei grele inamice. Nouă ne lipseşte cu totul şi soldaţii ştiu aceasta! Aceasta probează că austriecii au şi organizat linia de apărare...
— Azi-dimineaţă la ora 9 a avut loc Consiliul de Război la Periş. Comunicatul oficial a venit târziu, probabil după acest Consiliu. Ieri: „Lupte vii pe tot frontul dobrogean". Astăzi: „Lupte foarte vii, armata ruso-ro-mână se retrage spre nord". — Deci, suntem bătuţi. Se pare că frontul nu se află decât la 16 km de Cernavodă. Tot frontul de ieri Oltina-Caraomer a cedat.
3	septembrie. — Comunicatul zice: „în Dobrogea nimic nou!" Este sinistru, când ştii că toată Divizia Petala este nimicită, că Tekirghiol este ocupat, că s-au pus speranţe mari asupra apărării Cusgunului şi că ne aflăm la Cernavodă!
Ştirbei ştie de la Leon Mavrocordat că trupele noastre nu ţin când sunt atacate; şi că bulgarii au adus la Turtucaia, pe automobile, pontoanele pentru facerea unui pod. Prin traducătorul telegramei, el ştie cum Coandă a telegrafiat că ruşii nu mai au rezerve să ne trimită, că se formează la Reni o divizie, care va fi gata de-abia peste trei săptămâni, şi atâta tot! Acestea sunt bazele pe care Guvernul Brătianu a riscat soarta ţării!
în Adevărul Take Ionescu răspunde la o înţepătură a ziarului La Po-litique: „că ar fi
trebuit să ne înţelegem cu bulgarii înainte de a face războiul"!
4	septembrie. — Se continuă a nu se spune nimic publicului. Luptele continuă; s-a luat comanda lui Socec, fiindcă a emis opinia că ar trebui să se retragă, iar comunicatul spune: „Angajamente cu detaşamentele înaintate inamice". în Transilvania: „Lupte violente în valea Streiului".
5	septembrie. — Aceeaşi tăcere exasperantă. Care este linia noastră: Raşova-Cobadin cu, probabil, Constanţa evacuată sau ameninţată? Comunicatul nu menţionează decât că mortiere ruseşti au redus la tăcere o baterie grea germană, la sudul Cobadinului.
— Paul Teodoru, la Stâlpu, a văzut trecând pe lt. -colonelul Slănicea-nu, mâna dreaptă a lui Iliescu, cu nevasta în automobil, urmat de un ca-mion-automobil încărcat cu cufere: „Dar asta seamănă a fugă" le-a zis Teodoru, care a vorbit cu ei chiar înaintea porţii sale.
Şi gazetele Guvernului atacă pe alarmişti!
George Ştirbei: „Se construiesc la Buftea nişte pivniţe betonate; salon pentru Regină..."
— Se zvonise înlăturarea lui Iliescu; d-rul Hasnaş o ştia şi el de la doamna Vintilă Brătianu. Am întrebat pe Catargi: Regele îi spusese acum două zile, că el se cam clătina, dar că astăzi, cum planurile sale au fost aprobate de generali, nici nu mai era vorba de aşa ceva. Aceasta este opinia unui Rege? Aceasta este seriozitatea hotărârilor în astfel de momente...?
—Cu toată neînsemnătatea uimitoare a ultimelor două comunicate, Cenzura a lăsat să treacă următoarele rânduri în La Politique: „De două zile totalitatea frontului nostru din Dobrogea este angajată în lupta cea mai crâncenă care a avut loc până acuma dincolo de Dunăre". — De alt-minterea răniţii curg la Bucureşti; toată regiunea este plină; din ei au fost evacuaţi până la Buzău; două formaţii ale Crucii Roşii au fost expediate de urgenţă la Ţăndărei şi la Feteşti, dacă nu cumva aceasta din urmă nu a fost oprită în alt loc mai departe de front.
Cenzura, de o extremă severitate cu ziarele mele, a îngăduit ca Adevărul să aibă o pagină întreagă, cu mare succes de vânzare, vorbind de luarea Monastirului de sârbi, şi instalarea Guvernului sârb acolo etc. Depeşă privată! La Club şi Poklevski şi Marinkovici mi-au spus că nu ştiu nimic. Universul, ediţie de seară, afirmă că ştirea au primit-o şi Guvernul şi Legaţiile Quadruplei! — Cenzură, nu glumă.
6	septembrie. — Nimic bun. Comunicatul zice: „în valea Streiului inamicul atacă violent cu forţe mult superioare, în faţa cărora a trebuit să ne retragem puţin". — Să te retragi după două zile de lupte vii, ştim ce va să zică.
— D-rul Dinu Brătianu, care vine din Feldioara, îmi spune că soldaţii noştri pradă îngrozitor. Casele din sate sunt devastate, mobilele sunt distruse pentru plăcerea de a distruge. — în urma unei scrisori anonime (atribuită şefului lui de stat-major Alexiu) s-a luat comanda lui Costescu cu o brutalitate revoltătoare. Iar în ce priveşte pe Crâiniceanu: nu era vorba măcar de statuia lui Arpad ci de soclul ei, o frumoasă coloană pe care se voia să se aşeze vulturul românesc şi pe care, după sforţări reînnoite, a izbutit să-l dărâme în ziua de 2 septembrie.
— Aeroplane inamice nu ne mai vizitează, nici măcar ca răspuns bombardării din Sofia. Deci Bussche a putut să se ţină de cuvânt!
7	septembrie. — Mica retragere anunţată ieri se explică astăzi. Am pierdut Petroşanii! „Trupele noastre din valea Streiului şi-au oprit retragerea la sud de Petroşani, unde se întăresc". — Se pare că Cocorăscu şi un alt general au avut brigăzile lor măcelărite în nişte lupte nebune. Culcer arătase tot pericolul ce era dacă i se retrăgeau rezervele lui.
— De la Giurgiu mi se semnalează că şi acolo trupele noastre jefuiesc casele locuitorilor care au plecat! Un regiment care vine din Transilvania are, după câte se zice, în bagajele lui, tot felul de animale furate, acolo!
— Numărul răniţilor şi insuficienţa mijloacelor sanitare sunt înspăimântătoare! A treia formaţie a noastră a plecat în grabă, şi ca cele două dintâi, la Feteşti-Ţăndărei. Gussi de la Galaţi telegrafiază spre a cere ajutoare: Galaţii este un centru mare de evacuări şi este lipsit de toate. De la Brăila, Poenaru-Căplescu telegrafiază lui Bărdescu că dacă nu se trimite o secţie de Cruce Roşie, se comite o adevărată crimă faţă de răniţi. Numai în curte, zac 2.000 dintre ei. Cenzura a lăsat telegrama să treacă.
8	septembrie. — Angelescu îmi spune că la Cernavodă avem 14.000 de răniţi! — Ştirilesunt mai bune: în Dobrogea, am dat înapoi aripa dreaptă inamică care ajunsese până la Tuzla!
9	septembrie. — Dintr-o convorbire cu generalul Popovici aflu că la Petroşani luptele aufost foarte însemnate. De altminteri la Craiova au sosit dintr-o dată 2.400 de răniţi.
10	septembrie. — Situaţia este îmbunătăţită în Dobrogea; suntem aproape de graniţavechilor provincii: Mangalia-Caraomer. Dar la est tot Oltina. — în Transilvania nu ne mişcăm, afară de regiunea Dorna-Vatra, unde atacăm pe muntele Căliman.
— Prezan se singularizează printr-o ordonanţă oprind întrebuinţarea oricărei limbi străine, fie în casă fie pentru a scrie sau a vorbi! Şi totuşi poşta autorizează cărţile de corespondenţă pe franţuzeşte...
11	septembrie. — Nauen anunţă că se comunică din Sofia că am pierdut 70.000 de oameni şi 30.000 de prizonieri. Cam prea mult! — Printr-un ordin special al lui Vintilă Brătianu (scrisoare de la Scupievsky şi explicaţii verbale ale generalului Iancovescu), se ridică din administraţia spitalelor toţi miliţienii evrei, pentru ca să facă un serviciu militar de gardă şi de etapă.
12	septembrie. — Aseară a fost, presupun, o recunoaştere de avioane*; s-a tras cu tunul pe la ora 2 de dimineaţă şi comunicatul spune că inamicul a fost îndepărtat de tunurile noastre. Astăzi, pe o vreme frumoasă, la ora 2 1/2 vizita a mai multor aeroplane care aruncă bombe. S-a încercat să se tragă asupra lor. Spectacolul părea atrăgător, dar nimeni nu-şi dădea seamă de proporţia dramei. Circulaţia împiedica să se audă detunăturile, bănuiam o nouă recunoaştere inofensivă, când o bombă căzu în strada Pitar Moş nr. 4, din fericire fără să omoare pe nimeni. Pe la ora 6 se ştia că erau numeroşi morţi şi că peste 200 de răniţi umpleau spitalele... Crimă stupidă! Mulţimea nu era departe să caute o răzbunare asupra internaţilor. La Club, Blondei, într-un mod stupid, cerea exterminarea lor!
— Cu toate dezminţirile publicate, două zile în şir, de gazete, Banca Naţională a transportat la Iaşi tot stocul ei metalic. Bărbulescu îmi confirmă ştirea: hotărârea a fost luată de minoritatea Consiliului.
— Lupu Kostake ştie de la "fiul său — directorul prefecturii Bazargic
— că am comis excese oribile în contra bulgarilor noştri din Cadrilater şi eă desigur am legitimat represalii (?)
— Brătianu ar fi furios în contra ruşilor şi le-ar fi trimis o notă ameninţîndu-i că va încheia pace separată dacă nu trimit forţe mai serioase. (Raportat de Tamara, care o ştie probabil de la cumnatul său Verzea).
— Am conferit cu Antonescu, care mi-a adus proiectele lor de legi. El crede că se va convoca Parlamentul imediat ce situaţia va fi puţin ameliorată. Povăţuiesc ca această convocare să nu se facă înaintea termenului legal de 15 noiembrie, făcându-1 să observe că amatorii de Guvern naţional ar putea prea bine să-i plictisească. El: „Da! sunt foarte impacienţi!"
13 septembrie. — După tragicul bombardament de ieri, care a făcut în morţi şi răniţi peste 300 de victime, un Zeppelin a venit azi-noapte (ora 2) şi a aruncat noi bombe: împrejurimile mele au fost din belşug stropite. Grădina Moteanu, al cărei zid ce megieşte cu Brătianu a fost dărâmat, hotel „Carpaţi" din str. Primăverii, casa Bruzzesi, la intrarea străzii Cătun au suferit mult. Puţine victime' cu toată mărimea proiectilelor. Zeppelinul a trecut deasupra casei mele. — Azi-dimineaţă la ora 11 s-au reîntors avioanele şi iar se numără 60 de răniţi; o bombă a căzut pe depozitul Crucii Roşii de la Şosea, probabil că telegrafia fără fir fusese ochită. — Trei bombardări în douăzeci şi patru de ore, şi nici un avion românesc nu a fost văzut! Este adevărat că, pentru a mări încă ridicolul, un biplan românesc s-a învârtit deasupra oraşului când totul reintrase în linişte. — Comunicatul zice, dulce ironic: „aeroplanele noastre au aruncat bombe asupra cantonamentelor inamice din Transilvania!" — Toată presa vorbeşte, pe cât o lasă Cenzura, despre ordinul de zi al lui Prezan. Monument de stupiditate.
— Lupte vii pe Jiu, de două zile. Comunicatul nostru zice: „Trupele noastre au progresat". Comunicatele Centralilor (Radio) spun: „între Pasul Vulcan şi Surduc au fost respinse atacurile românilor". — Toate telegramele din ambele tabere pomenesc de lupte de o rară intensitate pe Somme, la Goritza, pe frontul rusesc, împrejurul Florinei şi pe Struma, în plus de frontul nostru!
— Acum şase zile generalul Frunză a pus pe prefectul de Buzău 15 zile la închisoare! Prefectul nu vroia să primească dintr-un tren de răniţi decât 200, pentru care avea paturi; generalul vroia să-i oprească pe toţi şi să nu lase să fie evacuaţi mai departe pe linie: de aci închisoarea prefectului! — Acum două zile, generalul Dragalina trimitea pe profesorul Daniel de la Palota la Craiova la arest de rigoare din cauza unei discuţii sanitare, în timp ce pe front, de unde a fost trimis Daniel, era o lipsă grozavă de chirurgi!
— Frumoase lucruri se află! Cea mai mare parte din răniţii noştri de ieri sunt victimele propriilor noastre proiectile. S-a tras asupra avioanelor* cu şrapnele şi obuze dintre care unele nu au explodat decât când au căzut la pământ! Petre Ghica a constatat că proiectilele căzute aveau o traiectorie oblică, ceea ce nu poate fi cazul pentru proiectilele azvârlite din aeroplan! De altminterea toată lumea a ridicat de jos gloanţe de şrapnele româneşti!
— Se pare că aparatele noastre de vânătoare — Bebe-Newport — au fost răspândite pe diferite fronturi imediat ce au fost montate şi echipate! — Morţun se repede la prefectura poliţiei: „Dar unde e aviaţia noastră?"!
14 septembrie. — Zorii de zi ai primei luni de război au fost salutaţi i de un atac de aeroplane, urmând, după 5 ore de interval, atacul nocturn al Zeppelinului care în fiecare noapte vine să ne bombardeze. Zeppelinul, pe care l-am văzut foarte bine, era grandios, dar a făcut foarte puţine victime. Aeroplanele, din contră, au secerat; numai la încrucişătura Bulevardului şi străzii Atena au fost cinci morţi şi răniţi. Rapoartele de poliţie arată pentru noapte şi dimineaţă 63 de victime. — Război sălbatic, care va fi fără cruţare.
— O simţitoare ameliorare are loc la nord. Comunicatul zice: „în valea Jiului trupele noastre au atacat şi respins pe inamic, care se retrage în grabă spre nord şi nord-vest; s-au luat 100 prizonieri din care doi ofiţeri".
— Ştirea este confirmată şi prin buletinul din Koenigswusterhausen: „Românii au pus stăpânire pe înălţimile liniei Surduc-Pasul Vulcan. Garnizoana Pasului singură a respins toate atacurile, trupele însă au fost retrase noaptea aceasta din ordin!"
La Sibiu, la sud: „Lupte violente care mai sunt în curs". Iar comunicatul german: „în sectorul Hermannstadt trupele noastre continuă a lua ofensiva".
Statul-Major publică o lungă dare de seamă a marii bătălii din Dobro-gea, începută la 4 septembrie dimineaţa şi terminată la 7 septembrie şi care a fost o victorie, din moment ce a scăpat linia Cernavodă-Constanţa şi a respins frontul inamic.
15	septembrie. — Căpitanul Solacolu vine din Dobrogea. Frontul nostru ar fi acum: Raşova-sud de Cobadin-Topraisar litoralul Mării, între Tuzla şi Tatlageac. Aripa noastră stângă, încredinţată ruşilor, ar fi totdeauna gata să cedeze teren pentru a-şi cruţa oamenii — Ruşii cum dau peste o cârciumă, se îmbată îngrozitor şi apoi pradă tot. George Balş îmi spune că au prădat cazacii la Tekirghiol şi în Sanatoriul nostru de acolo.
— Liberalii continuă mici afaceri bănoase. Boii, retraşi din Cadrilater, au fost vânduţi prietenilor, iar dl. Berceanu, pentru moşia lui Dâlga, a avut cu 670 de lei perechea, 140 de boi luaţi din Dobrogea. Am fost rugat să notez acest fapt.
16	septembrie. — Două nopţi de-a rândul fără Zeppelin, ieri şi toată dimineaţa de astăzi nici un bombardament de avion. Aceasta e o noutate! Dealtfel, Ştirbei a primit de la Vrendenburch comunicarea telefonică că miniştrii german şi austriac au sosit de două zile la ei şi că nu vor mai avea loc bombardamente. —Bussche tot se va ţine de cuvânt şi îmi explic, dacă a ţinut călătoria până acum, că nu i se poate reproşa mare lucru.
— Notiţă a Ministerului de Finanţe: Anglia ne pune la dispoziţie un miliard, în bonuri de tezaur de 500.000 de livre. Am cheltuit în Anglia, înainte de război, 300 de milioarie; socotelile au fost trimise acum de Mişu de la Londra. — D-rul Angelescu a anunţat la Cenzură că am fi luat Sibiul cu 6.000 de prizonieri şi vreo 80 de tunuri. — Dar comunicatul nu pomeneşte decât de luptele violente la sudul Sibiului şi de înaintarea noastră la Stein şi Rombavy, ceea ce scurtează linia noastră de la Făgăraş la Odorhei.
— Valoarea comunicatelor: comunicatul german de ieri zice că s-au aruncat din nou numeroase bombe asupra Bucureştiului, care mai arde încă în numeroase puncte, după ultimele atacuri; comunicatul sârb, după ce a vorbit ieri de „armata sârbească" din Dobrogea, care a nimicit 5 regimente bulgare, adaugă astăzi de la Corfu că, afară de cele 5 regimente anunţate ieri, „divizia sârbească" a nimicit de asemenea şi brigada de la Sofia!
17	septembrie. — Aeroplanele s-au reîntors prin surprindere şi pentru 0 scurtă durată. Au făcut victime sub Filaret; o bombă a căzut aproape de tot de spitalul nostru din str. Principatele Unite. Morţi şi răniţi în cartierul Suter. Dealtfel se povestea ieri că noii aviatori francezi, sosiţi la Bucureşti, au bombardat Sofia!
— Angelescu este inconştient sau un „sinistru farsor". Vestea de la Sibiu este exact contrariul realităţii. Alex. Seulesca, întors de pe front, îmi spunea ieri: „Să dea Dumnezeu să fie adevărat, dar Culcer era foarte îngrijorat!" Pe de altă parte comunicatele germane ziceau la 13/26 septembrie: „Continuăm a lua ofensiva". Şi la 15/28 septembrie: Xupte crâncene şi cu succes". Nicu Ghica spunea că aseară, la Cartierul General, capetele erau la fel ca în ziua Turtucaiei. — Din nenorocire, comunicatul nostru zice: „Trupele noastre de la Sibiu, care au fost atacate din toate părţile de forţe superioare inamice, după lupte care au ţinut trei zile, şiau restabilit comunicaţia spre sud, respingând, inamicii care atacau din acea parte. Aceste trupe ale noastre s-au retras spre sud."
— Căpitanul Aurel Solacolu îmi raportează că Ballif trimis de Rege pe frontul din Dobrogea, s-ar fi întors cu o rea impresie. Noi n-avem mai mult de 100.000 de oameni cu ruşii împreună şi dacă lovitura pe care o încercăm, trecerea Dunării în împrejurimea Giurgiului (?), nu reuşeşte, linia Constanţa este în pericol. El a povăţuit pe Solacolu să-şi evacueze toată averea agricolă de la Murfatlar!
18	septembrie. — Astă-noapte şi azi-dimineaţă, alarmă falsă. Nu se mai văd pretutindenidecât aeroplane, de altminterea ca şi spioni!
— Barbu Catargiu se găsea la dezastrul de la Sibiu. El a fost sub focul mitralierelor ungureşti în defileul de la Turnu Roşu, pe care l-a trecut adăpostit lângă un furgon încărcat cu bagaje. El crede că afară de artilerie, nu se mai află o singură unitate compactă. Cu toate isprăvile Regimentului 1 Grăniceri (Zizi Cantacuzino) la stânga şi 5 Vânători la dreapta, care cu tot eroismul lor n-au putut să-şi păstreze poziţiile din lipsă de susţinere, tot frontul nostru Orlat-Selimberg şi înălţimea între Selimberg şi Sacadate (această localitate în mâinile inamice) a dat înapoi şi retragerea a început. Zadarnic s-a încercat să se facă legătura între trupele de la Sibiu cu cele de la Făgăraş. După podul de lemn de la Boita pe Olt, franctirori cu mitraliere (care se furişaseră din valea Jiului se zice prin Voineasa), au atacat pe flanc la intrarea strâmtorii Turnu Roşu. Debandada a fost îngrozitoare. Se va încerca să se reconstituie regimentele la Câineni! Praporgescu cu trupe noi operează barajul. Statele majore trebuie să fi trecut, Dumnezeu ştie cum, peste munţi. Nu sunt mulţi morţi, nici răniţi, din fericire. Locotenentul Goţescu, punând în baterie câteva tunuri şi locotenent-colonelul Marcovici din artilerie raliind puţină infanterie, au împiedicat un dezastru.
— Retragerea a început joi seara 15 septembrie. — Acum Făgăraşul este în pericol. Sănătescu este cel din urmă numit. Când la Porceşti, coloana a cerut instrucţii, el aproape a autorizat oamenii să opereze un sauve qui peut. Oamenii sunt istoviţi; de trei săptămâni nici un schimb; n-au avut un minut odihnă, un moment pentru a se curaţi! Nici nu mai intră în foc, mai ales regimentele teritoriale. Toţi vor să se întoarcă. (Cei doi ani de concentrare trebuie să-i fi încercat grozav de mult!)
— Am vorbit cu colonelul Al. Sturdza de ceea ce se întâmplă. El zice că materialul uman este excelent, dar ofiţerii proşti. Sunt regimente care nu ştiu ce va să zică un şef! în regimentul lui, în Banat, maiorul Ghermani este cel dintâi care a luat-o la fugă! — El ştie că cu toată valoarea lui Petala, divizia, atât de încercată la Turtucaia, tot nu şi-a venit în fire. Pentru el regimentele destrămate la Sibiu nu mai pot fi utilizate înainte de 5-6 săptămâni!
— La Ministerul de Război, chemat de Vintilă Brătianu pentru Spitalul Militar, l-am întrebat dacă el consideră că faptele de la Sibiu ar fi foarte importante: „Retragere! Cum vrei ca o retragere să fie fără pagube"!
— Hammerstein, în trenul diplomatic (raportat de Ştirbei), ar fi spus: „Păcat! Soldaţii români, încadraţi de noi, în timp de două luni ar fi devenit o putere incomparabilă; lăsaţi singuri, îi vom tăia în bucăţi în două luni".
— Poate că tot nu se va realiza această profeţie!
—Joi, Butculescu îmi destăinuise în secret, că se va încerca o operaţie pe Dunăre. Sâmbătă s-a vorbit din nou de această întreprindere cu prilejul misiunii lui Ballif. Astăzi se precizează că pregătirile se fac la Prundu. Aceasta ar explica arestarea ciudată a bietului Radu Ivănescu, proprietar la Prundu, pe care n-ar dori să-l aibă la faţa locului având în vedere originea lui bulgară. Sturdza este de părere că această întreprindere este foarte periculoasă.
— Comunicatul nostru zice: „Acţiuni parţiale pe tot frontul". Comunicatul german anunţă că ofensiva noastră înspre Odorhei a fost respinsă, că la Hondorf o coloană românească a lăsat 11 ofiţeri şi 591 de oameni prizonieri; şi în privinţa Sibiului: „Lupta de învăluire începută la 26 septembrie (marţea trecută), a fost câştigată". — Ne luptăm cu Falkenhayn. Radio din Budapesta, adaugă: „Trupele austro-ungare-germane, comandate de
Falkenhayn, au repurtat la Sibiu o victorie desăvârşită!"
Atacurile noastre de la Mehadia şi din Munţii Haţegului ar fi fost şi ele respinse.
19 septembrie. — în fine o veste bună: Comunicatul ne anunţă că am trecut Dunărea la punctul Prundu-Flămânda. Am ajuns pe ţărmul celălalt între Rusciuk şi Turtucaia cu o divizie (printre care Regimentul 33, cu toate că conţine mulţi bulgari) care a trecut Dunărea în bărci, apoi s-a făcut podul pe vase care a fost atacat de aeroplane, fără pagube însă, şi 3 divizii sunt acum pe teritoriul inamic. Cum comunicatul mai zice că am atacat pe tot frontul dobrogean şi că centrul şi aripa dreaptă inamică par a ceda, operaţia se pare că ar reuşi. Totul depinde bineînţeles de dezvoltarea pe care Averescu va putea să i-o dea. Ofiţerii răniţi care au sosit povestesc că trupele sunt electrizate de Averescu.
— Comunicatul nostru din 17 septembrie (nr. 34) zicea: „La Corabia o mică încercare de debarcare a inamicului a fost imediat respinsă". — Iată acum cum acelaşi fapt este prezentat de comunicatul german: „O divizie de vase întărită de un grup de vedete şi de vasul german «Weichsel» a pătruns în portul Corabia învingând lucrările de apărare, a intrat în interiorul bazinului distrugând gara şi depozitele portului, un vas rus punător de mine, şlepuri şi a readus cele două şlepuri austro-ungare care erau reţinute acolo". — Dealtfel şi Radio confirmă: „La 29 septembrie (concordanţa de data cu comunicatul nostru) o flotă dunăreană austro-ungară a forţat intrarea portului Corabia, a distrus nouă vapoare în parte încărcate, şi a capturat alte şapte vapoare". Suntem înşelaţi în fiecare zi şi privitor la toate!
— Am văzut pe sărmanul Vârnav: fiul său a fost omorât la Zimnicea. Pentru el aceasta este un asasinat: luptă inegală între o baterie de câmp şi artileria grea de la Şiştov; proiectilele noastre nu ajungeau nici la jumătatea drumului. La Club, Romalo afirmă că aceasta era o adevărată nebunie!
— Nauen este precis; înşiră tot ce s-a capturat la Sibiu: 13 tunuri, adăposturile aeroplanelor, 2 aeroplane, 10 locomotive, 1 tren sanitar, 200 furgoane de muniţii, alte 70 furgoane şi încă se mai adună de peste tot material părăsit. Adaugă că atacurile românilor pe înălţimile la apus de Câineni sunt respinse — deci pe teritoriul românesc! — Mai sus buletinul zice că luptele au fost extrem de sângeroase! Cum el nu vorbeşte de prizonieri şi numai de materialele diviziilor române împrăştiate, tare mă tem că nu a existat cruţare; în ajun buletinul ne acuza că am fi omorât răniţi. Semn rău!
— Grigore Cantacuzino îmi spune că la comisia de aprovizionare s-a cerut furnizarea de urgenţă a echipamentelor pentru 200 de ofiţeri care nu au putut să-şi scape decât cămăşile! 20 septembrie. — Robert Flamm vine de pe frontul bulgar foarte deprimat, mai mult de inferioritatea armamentului decât de greşelile comandamentului. Mitralierele franceze se strică la fiecare moment; proiectilele franceze şi japoneze nu iau foc; şi mai ales: marea lipsă de mitraliere. El este în Brigada de cavalerie 9/16 Călăraşi: caii toţi au răni în spate, nu se mai ţin pe picioare. Cei 4.000 de călăreţi ruşi, la aceasta se reduc cei 20.000 cazaci, anunţaţi, — au cai odihniţi şi graşi. Se pradă şi se fură oribil de ai noştri ca şi de ruşi. La Roşculeţ — mamei lui Banciu deşi i-a căzut băiatul pe front, i s-a luat şi stricat tot.
La Perveli, pe o simplă bănuială s-au împuşcat toţi copiii şi bătrânii; iar unde ruşii şi-au bătut joc de femei, pe urmă le-au ars închizându-le în casă!
— Nicu Ioanid, îndurerat, disperat: de la 9 la 15 septembrie armata s-a bătut fără răgaz; au fost acte de eroism nebun; de la 9 septembrie s-au cerut mereu ajutoare, dar nimic n-a venit. Din ziua întâi s-au dat ordin să se menajeze muniţiile, la urmă nu mai erau! Se vede că Popovici a raportat că nu se poate ţine un front de 55 km cu armata ce avea. Prin pas n-a trebuit să treacă mulţi; cei ce au scăpat, au fugit prin munţii Surului şi Negoiului; răniţii au mers 6 şi 6 1/2 ore fără moment de odihnă, până au ajuns pe creastă. Pentru el, nu mai există o singură unitate întreagă. Regimentul 48 Buzău a fost tocat; din Regimentul Vâlcea n-au rămas 500 de oameni în picioare! Crede că am pierdut 80 de tunuri (?). N-avem nimic din armamentul şi sculele moderne; la germani, la 10 oameni este şi un telefon, artificii luminoase pentru semnale, reflectoare puternice, şi mai ales mitraliere extraordinare! Tunurile lor de o precizie uimitoare. Vorba de „dezastru" nu este exagerată. Buletinul Nauen de astăzi explică cum alpinii generalului von Kraft au venit prin valea Cibinului (la est de Turnu Roşu, pe linia Talmaş), şi au tăiat pe la spate pe români.
Găsesc cinic, în asemenea condiţii, comunicatul nostru nr. 37 din 20 septembrie. Cine poate să înţeleagă că contraatacul de care e vorba se petrece pe teritoriul nostru?: „în retragerea lor spre Câineni, în ziua de 16 septembrie, trupele noastre din valea Oltului au luat 300 de prizonieri şi 5 mitraliere; ele contraatacă acum pe inamic în zona muntoasă de pe malul drept al Oltului!"
21 septembrie. — Ieri se scria în continuare în comunicat: „în valea Jiului inamicul a atacat violent în regiunea muntelui Obroca-Petroşani, întrebuinţând gaze asfixiante; atacurile sale au fost respinse." Azi comunicatul spune: „Atacuri violente în valea Jiului, în faţa cărora forţele noastre s-au retras puţin, distrugând minele de cărbuni de la Petroşani, care erau obiectivul inamicului".
Deci pe Jiu şi pe Olt suntem bătuţi; ne retragem, dar publicului se anunţă lucrurile pe dos!
— Ieri, Duca recomanda ziarelor să nu insiste asupra operaţiei de la Dunăre. De ce? Guvernul se grăbise să o anunţe ţării, când era încă flagrantă. Aseară malaise. — Tatarinov, venit de pe front, a conferit 10 minute cu Poklevski, şi Poklevski a rămas mut şi încruntat. Azi comunicatul nu suflă o vorbă. Aflu că am trecut înapoi Dunărea] Monitoarele duşmane
— Cele de la Corabia probabil — au început o violentă bombardare a podului, se vede chiar c,ă artileria noastră a fost surprinsă; fiul lui Jean Cantacuzino a fost rănit în primul moment; spre a nu fi tăiaţi, am făcut cale întoarsă! 
Ce să mai cred atunci, când comanicatul spune că am cucerit, pe frontul celălalt dobrogean, poziţia de la Amzacea cu 7 tunuri şi 1.000 de prizonieri?
— Colonelul Al. Sturdza a văzut raportul lui Zizi Cantacuzino, la Sta-tul-Major partea sedentară. El scria pe o foaie de carnet: „ Dezastrul este complect, trimit stofa drapelului regimentului meu, de care vă rog să-mi daţi descărcare; îngrijiţi de oameni pentru reconstituirea regimentului". La un moment dat, din Regimentul 1 Grăniceri rămăseseră 300 de oameni, apoi s-au putut strânge în total 800. Atâta tot! Regimentul 2 Vâlcea este absolut desfiinţat cu colonel cu tot; se zice că acel eminent şef ar fi prizonier. — Urmările: Toate câmpurile dimprejurul Câinenilor sunt pline de nenorociţi de români din împrejurimile Sibiului, care au urmat armata în retragerea ei. N. Ioanid spunea cât de jalnic era exodul acesta, iar doamna Tocilescu a văzut cu ochii ei jalnica lor situaţie. (Mişu Seulescu).
Mavrocordat a spus: „O divizie este desfiinţată. Restul se va putea, probabil, reconstitui!"
22 septembrie. — Ce a provocat retragerea subită de la Dunăre? Comunicatul german: „Forţele române care au trecut Dunărea la Rahova, s-au sustras printr-o fugă grabnică atacului de încercuire al trupelor germano-bulgare". La noi se spune că: „Podul fiind atacat violent de monitoarele austriece şi germane, ne-am temut de a fi tăiaţi". Luptă a avut loc şi, după Leon Mavrocordat, am fi pierdut mult material. Cavaleria a fost şi ea încercată şi Regimentul de roşiori al Reginei a pierdut 300 de oameni: fiul lui Mitică Suţu, din acest regiment, a fost rănit. Dar nu se ştia că există monitoarele acestea? Ziariştii spuneau azi că cercurile lui Iliescu jubilau şi îndemnau să nu mai fie lăudat Averescu! — Altă cauză poate fi (informaţia căpătată de la Armament), că s-au luat acum 18 zile şase divizii de la Verdun, care au sosit pe frontul Transilvaniei. Presiunea de pe Jiu şi Olt se resimţise atât de greu încât rechemarea armatei se impunea! De fapt azi, Johnson de la Independance roumaine a afirmat că ne batem la Brezoi, de la confluenţa Lotru-Olt! Iar comunicatul oficial are neobrăzarea să spună: „Demonstraţia făcută între Rusciuk şi Turtucaia luând sfârşit, trupele noastre au fost retrase pe malul stâng al Dunării".
O mică consolaţie: La Praid, după trei zile de lupte tragice, am pus stăpânire pe întăriturile inamicului, respingându-1 spre vest. Germanii, în buletinul lor, recunosc că avantajul este al nostru.
— N. Ioanid îmi spusese că pentru a avea un tableau, se iau civili şi se declară prizonieri. O capelă militară a unui fiu sau nepot găsită în casa omului, ajunge ca să-1 constituie beligerant şi deci prizonier. — Azi, G. Bagdad, primul preşedinte al Curţii de Casaţie, venind la Crucea Roşie în afaceri de prizonieri, mi-a mărturisit că are 27 de ciungi sau amputaţi vechi care în viaţa lor nu au putut purta o armă!
— Comunicatul bulgar pretinde că am trecut Dunărea cu 15-17 batalioane şi că înaintasem binişor, ocupând Slivopole, Caga, Malle,.Bari-sovo, Malko, Gulano, Branovo, Breslen. Două coloane au înaintat concentric din Rusciuk şi Turtucaia; la 20 septembrie coloana din Rusciuk a atacat şi ne-a constrâns să ne retragem şi „să căutăm podul distrus (?) de monitoare". — Bulgarii ne acuză de cruzimi comise în retragere precum şi în Dobrogea.
Pentru frontul dobrogean comunicatul nostru spune: „Lupte foarte violente pe întregul front; s-au luat prizonieri 5 ofiţeri şi 100 de oameni" — Iar comunicatul bulgar: „Toate sforţările infanteriei române de a înainta s-au prăbuşit faţă de focul bulgarilor şi de contraatacurile lor încoronate de succes".
Comunicatul de ieri spunea că progresăm, că am capturat multe lucruri la Amzacea; azi, nici o dezvoltare a acestui succes.
23	septembrie. — Comunicatul anunţă că trupele noastre s-au retras din FăgăraşVlădeni, având în vedere forţele superioare ale inamicului, în retragere peste tot! — Batem -în retragere şi cu toate acestea în comunicatul din 21 septembrie (din ajunul retragerii) afirmam că am bătut pe germani şi că le-am luat 800 de prizonieri şi mai multe mitraliere. Cum este posibil? — Mai susţinem încă lupte violente în văile Târnavelor: adică linia OdorheiPraid. Ieri ni se spunea că acolo avantajul e al nostru.
— Acum trei zile, Guvernul examina-se necesitatea de a părăsi Bucureştii, dar s-a lovit de opoziţia formală a Regelui. Această veste, dată de soră-mea, mi-a fost confirmată de Nicu Butculescu. Ştiu că teza constantă a lui Poklevskî este: „Când Guvernul va fi în Rusia..." Sărmana Românie!
— în comunicatul din 4 octombrie (st.n.) afirmam că „am cucerit poziţiile de la Amzacea" capturând 7 tunuri, 1.000 de oameni şi mitraliere. Or, buletinul din 5 octombrie spune că toate sforţările noastre pentru a pătrunde în poziţiile liniei Karabaca-ŞofularAmzacea-Perveli au fost res-pinse! Care este partea care minte? Oare din nenorocire, tot noi să fim aceia? Evacuăm Braşovul şi de la Etape aflu că inamicul nu se mai află decât la 14 km de acest oraş. Dezastru şi pe această vale! Etapele zic că ne-am bătut bine, dar că şi aici comandamentul ne-a lipsit cu totul. Armata lui Averescu se îndreaptă acum în marş forţat spre Carpaţi.
— Şi în acest timp Guvernul se amuză făcând glume stupide: aseară la Club, C. Diamandi, care nu-mi vorbeşte niciodată, se apropie de mine pentru a-mi spune: „închipuieşte-ţi că s-a găsit, Vopicka fiind prezent, o maşină infernală şi ecrazită la Legaţia Germaniei; aceasta nu mai este un local inviolabil, este un antrepozit". Şi Poklevski adaugă: „Frumoasă diplomaţie, diplomaţia germană". — Aceasta nu rezistă unui examen: glumă proastă, sau poliţie rea! -rAstăzi nu mai este ministrul Statelor Unite, ci secretarul lui care asista— şi aceste faimoase descoperiri s-ar fi făcut în grădină. Din fericire gazetele nu au avut ridicolul să vorbească de acestea.
24	septembrie. — Spitalele nu mai ajung să cuprindă numărul prodigios de răniţi caresosesc. Ei sunt puşi pretutindeni: în cazărmi, în şcoli rechiziţionate, în coridoare, peste tot, peste tot. Mi-am petrecut dimineaţa luând în primire Spitalul Militar: stare deplorabilă!
— Maiorescu a venit să mă vadă. El nu va părăsi Bucureştiul, orice s-ar întâmpla. Crede că pacea se impune.
Pentru moment, cei bine informaţi închiriază case la Iaşi sau în alte oraşe din Moldova, iar Brătianu a îndemnat pe Ştirbei să facă şi el tot aşa.
— Victor Baranga afirmă că ştirea din 21 septembrie era adevărată; că Corpul de armată al lui Cottescu era victorios şi că s-au luat 7 tunuri grele, dintre care 2 au şi tras în contra germanilor. Deodată Crăiniceanu, îngrijat de aripa lui Arghirescu, din care numai o singură brigadă era angajată, a dat subit ordin de retragere şi panica s-a încins atunci printre soldaţi, descurajaţi fiindcă nu mai înţelegeau nimic! De altminterea Crăiniceanu, pentru a răspândi mai bine descurajarea, şi-a transferat cartierul... la Buşteni.
— Spre edificare reţin o lecţie indirectă a unei gazete franţuzeşti asupra uşurinţei cu care noi am scontat ieşirea lui Sarrail; critica gazetei Temps asupra planului nostru şi la ce se reduce, după Brussilov însuşi, marea ofensivă rusească! {La Politique din 24 septembrie 1916).
25	septembrie. — Iar am fost bombardaţi, ca şi ieri, dimineaţa, aproape la oră fixă; suntvictime spre gară şi la Chitila. Mă aflam la Spitalul Militar, drept sub avioane; noi trimitem obuze de care inamicul are aerul să-şi bată joc, dar tot nu văd avioanele noastre de luptă. — Se pare că în regiunea Braşovului panica este foarte mare. Cu trenul de Predeal au sosit notabilităţi din Braşov, care primiseră funcţiunile municipale şi de poliţie. Generalul Popovici afirmă că s-au trimis lui Crăiniceanu 55.000 de oameni şi că dacă nici acum el nu este în stare să iasă din bucluc...! Din toate părţile ni se confirmă acest lucru.
— Se vorbeşte de o serie de generali destituiţi şi de venirea generalului Berthelot ciî 25 de ofiţeri de Stat-Major. Brătianu ar fi solicitat această măsură!
— Colonelul Thomson a fost pe tot frontul lui Prezan, cu Nicu Ghica. După el, suntem în situaţie proastă; la urma urmei vom avea „prin Aliaţi" satisfacţie, dar vom fi victimele loviturii pe care germanii vor căuta să o dea undeva. Frontul de la Riga va fi în curând uşor de ţinut cu trupe puţine, iar germanii vor căuta să lovească în frontul oriental, probabil în Moldova. Vom avea cinci-şase sute de mii de germani pe braţe, căci rezervele lor sunt departe de a fi sleite!
26	septembrie. — Se află că ne-am retras din Braşov. De fapt noi l-am pierdut încă desâmbătă seară, 24 septembrie. Când Divizia Lambru a fost adusă de la Dunăre la Carpaţi, ea a încercat să reia oraşul şi în două rânduri au avut loc lupte pe străzi. Am stat de vorbă aseară la Club cu Culcer, care a venit la Cartier. Niciodată el,n-a putut comunica cu Sibiul în timpul luptei, iar Mitilineu îmi povesteşte că singurul avion care li s-a trimis, după lungi reclamaţii, nu a putut duce un ordin la Tălmaciu fiindcă nu avea nici hartă, nici busolă. De altminterea tânărul pilot a luat direct drumul spre Dunăre pentru a nu merge pe munţi! Popovici a fost uşuratic şi vinovat. El n-a întărit punctele esenţiale pe care Culcer le prescrisese în scris şi pe unde s-au furişat alpinii care ne-au întors. Vestit de prefectul de Vâlcea, el a scris pe telegramă: „Vizuină". I s-a luat comanda. Culcer crede că pierderile de la Sibiu sunt de 50%, plus 4 tunuri grele; celelalte tunuri pierdute n-au valoare. Din nenorocire soldaţii fug şi Culcer a cerut Regelui să instituie un Consiliu de război de fiecare regiment! El crede că va putea ţine, dacă nu i se va mai lua din trupe, în care caz ar putea să fie întors. El a condus efectiv o divizie la foc, pentru a îmbărbăta pe soldaţi. La Divizia Cocorăscu nu există legături telefonice; adeseori, pentru a şti ce se petrece pe aripi, trebuia aşteptat câte patru ore, timpul să se ducă şi să se întoarcă un călăreţ. Mereu acelaşi laitmotiv: nu sunt aeroplane, nu sunt telefoane, nu sunt mitraliere.
— La ora 3 1/2 am la mine o conferinţă cu dl Brătianu: „Vin să fac un demers pe care aş fi dorit să-1 fac în alte împrejurări. Ai promis Regelui concursul d-tale în caz de împrejurări grave. Ele sunt foarte grave! Vin să vă cer să unim sforţările pentru a acoperi pe Rege! Nu cer să se împartă răspunderea, o păstrez eu întreagă. Din nenorocire nu sunt două alternative; nu există decât una: a lupta..." — Eu: „Până unde aveţi de gând să împingeţi lupta?" — Brătianu: „Dacă Bucureştii cad, vom lupta în altă parte a ţării, căci inamicul nu poate avea forţe suficiente pentru a ocupa ţara întreagă! Fără a repudia principiul sistemului pe care l-am urmat, recunosc că am făcut o mare greşeală politică: aceea de a fi primit ca România să intre în război la termen fix. Aliaţii, mi-am spus eu, nu au interes să aibă o Românie bătută şi m-am încrezut prea mult în ei. Ei aveau mai multe mijloace ca mine pentru a cântări puterile adversarilor. Mi-au afirmat întotdeauna, că nu se putea ca aceştia să aibă mai mult de şase divizii să ne opună, că ofensiva lui Sarrail era începută de 12 zile,
— Si vezi şi d-ta ce este cu Sarrail! Ne-am dat întâlnire cu ruşii la Mureş şi la DornaVatra: am ajuns la ambele puncte, dar n-am găsit nici un rus. Este evident că în astfel de condiţii, acţiunea noastră nu putea să reuşească. Cauza nu este slăbiciunea planului, cum s-a spus: el a fost supus lui Joffre şi lui Alexeev, care l-au aprobat; numai italianul a făcut obiecţii. Am declarat că primim un general francez, oricare ar fi el, care s-ar bucura de încrederea lui
Joffre; mi-am consultat notele şi constat că i-au trebuit 24 de zile ca să se pună în mişcare". — Eu: „Ei aveau mai ales tot interesul ca d-ta să intri în mişcare..." — Brătianu: „Dar au vreun interes să ne vadă bătuţi? — Eu: r„Dacă ne credeau mai pregătiţi decât suntem?"
— Brătianu: „Am vrut un Guvern naţional, de la început: ceilalţi se opu-neu la admiterea d-tale. Regele şi cu mine n-am admis-o. Astăzi este uşor şi starea lui Filipescu uşurează mult lucrurile! Eu văd lucrurile după cum urmează: d-ta şi Take Ionescu fără portofoliu, ca să nu aveţi răspunderea administraţiei. Dacă se cere încă un portofoliu pentru Cantacuzino care are mare poftă de el, un al doilea portofoliu s-ar pune şi la dispoziţia d-tale. Dacă se crede că n-ar trebui să fiu eu acela care să formeze acest Guvern, admit şi această eventualitate".
Când am vorbit din nou de comandament şi când am reproşat numirea lui Crăiniceanu, care tot a trebuit să fie lăsat deoparte, Brătianu m-a lăsat să înţeleg că nu avea el răspunderea acestei numiri. — Averescu n-a fost chemat înapoi: el a renunţat singur la planul lui, cum s-a simţit ameninţat pe pod. „Am tremurat când am auzit expunerea acestui plan, de a pătrunde în Bulgaria cu două sau trei divizii!"
Convorbirea noastră a luat sfârşit în modul următor: „Cer timpul de a vedea pe prietenii mei şi cum dl. Brătianu a vorbit în numele Regelui, aş dori să văd şi pe M.S." Convorbirea noastră începuse prin susţinerea mea că remanierea Guvernului era o nouă dificultate, Căci oricine, eu desigur, alţii probabil, ar cere schimbări în comandament. După aceasta a venit apărarea lui Iliescu şi expunerea de mai sus. Brătianu s-a însărcinat singur să ceară Regelui să-mi fixeze o audienţă.
27 septembrie. — Ne-am retras între Predeal şi Dârstele.
— D-rul Dinu Brătianu soseşte de pe front. Mari pierderi şi descurajare. Regimentul 16 Artilerie şi-a părăsit toate tunurile. (De Belloy cunoaşte acest trist incident; seara la Club se mira că faptul nu e încă pedepsit!) Regimentul aruncă vina pe Regimentul 16 de Infanterie, care nu l-ar fi susţinut. Divizia a 4-a este descompusă: la ora 11 seara în plină retragere, s-a dat comanda ei lui Costescu, care va încerca să o refacă la Băicoi. (în aceeaşi zi Regele îmi spusese: „Costescu este un bolnav, care n-ar fi trebuit să fie înaintat şi care nu are decât un comandament provizoriu"-. El a insistat asupra cuvântului. Adversarii lui Iliescu sunt solid notaţi!) — Berindei, dintr-o brigadă de 6.000 de oameni, s-a întors cu 1.800; el însuşi a afirmat-o lui Dinu Brătianu. Toate şoselele sunt ocupate de coloanele care se scurg spre Bucureşti!
— La ora 5, pe când ne aflam la Rege, s-a telefonat că germanii au bombardat Predealul şi că şeful poliţiei împreună cu toată administraţia civilă au fugit,
— La ora 9 1/2 seara s-au întrunit la mine: Maiorescu, C. Arion, G. Ştirbei, Gr.
Cantacuzino; Neniţescu a venit după conferinţă. Pus la curent cu propunerile primite, Comitetul, — toţi de acord că nu putem primi nimic sub Brătianu. Propunerea micului portofoliu de amăgire i-a făcut să dea din umeri: formula Brătianu a fost găsită grotească. în ceea ce priveşte audienţa mea, se va spune Regelui: schimbare de direcţie ca garanţie a schimbării integrale a Statului-Major şi a vindecării de spiritul de „clică" care otrăveşte armata. Schimbarea ar mai avea şi avantajul că ar putea, ameninţând cu încheierea păcii, să obţină repede de la Aliaţi tot ceea ce ei trebuie să ne dea. Ar fi etapa întâi. Dacă Regele este dispus să intre pe această cale, se va examina ce angajamente ne leagă de Aliaţi: aceasta ar fi a doua etapă,
— Casa de Depuneri şi-a evacuat, noaptea trecută, depozitul şi tezaurul la Iaşi.
— Comunicatul este un monument: „Pe toate fronturile mici hărţuieli". Şi nicăieri nu menţionează că deasupra Zimnicei insula Belina a fost ocupată de bulgari, care au făcut acolo numeroşi prizonieri! De altfel toată ziua nu a fost vorba decât de eventualitatea invaziei pe la sud. Eu nu cred, dar când înaintarea la nord va fi împinsă mai departe, cine ne spune că ea nu va avea loc?
— La ora 4 1/2, după o comunicare a lui Vasiliu, sunt primit de Rege. Imediat înaintea mea au fost primiţi Brătianu şi Iliescu. — Cum am intrat, am atacat subiectul. Expun Regelui că nu poate fi vorba de Guvern naţional ca să acopere pe Rege. Nimeni nu atacă şi nu aruncă răspunderile d-lui Brătianu asupra Regelui. — „Dar voiam să fac aceasta cu toate partidele". — (Aceasta? Ce? A părăsi Bucureştii? — Căci, „aceasta" nu se mai poate raporta, în acest moment, la cucerirea Transilvaniei!) ... Eu: „Toată lumea ştie că M.V. a vrut-o şi că un partid a refuzat-o; atunci cine se poate plânge? A ne uni puterile pentru a încerca de a da curaj armatei şi de a i-1 stimula, este bine. Dar trebuie schimbat cu totul Statul-Major, în care armata nu mai are încredere, şi prin urmare şi direcţia Guvernului, pentru a fi sigur că schimbarea va fi reală şi că influenţele oculte nu se vor exercita". — Regele: „A se schimba direcţia, este oare posibil în momentul acesta?" Şi urmează o lungă apărare a lui Iliescu. Vorbesc de „clica" care a viciat totul. — Regele: „Averescu are şi el pe a lui, dar compusă din oameni mai puţin deştepţi decât clica lui Iliescu". — Pun înainte numele lui Culcer, care n-are nici b „clică". — Regele nu face nici o obiecţie. — Eu: N-am nici un candidat, dar Regele să aleagă între acei care au încrederea armatei: Prezan, Averescu, Culcer. — Regele: „Nu-1 pot lua pe Prezan, neavând cu cine să-l înlocuiesc ". — Vorbesc de greşeala cu Crăiniceanu: „Am rugat destul pe dl. Brătianu să nu-l numească!" — Regele: „Dar i-am văzut ordinele; sunt foarte bune; iar el este calm, foarte calm!"
— Eu: „Harţei?" — Regele: „Eu l-am numit. E foarte deştept!" — Şi Iliescu tot rămâne în afară de discuţie. Isprăvesc prin a spune: „Iliescu este acuzat că a precipitat războiul numai pentru a-şi ascunde hoţiile!" — Regele face gestul de a-şi reaminti lucruri neplăcute. — „Cum, după doi ani de pregătiri, ne lipsesc toate, telefoane, avioane...?" — Regele: „Statul-Major nu o să facă şi aviaţie (!?)... Francezii ne-au trimis avioane Breguet, proaste". — Eu: „De ce au fost primite? N-avem tunuri grele".
— Regele: „Şi ruşii n-au pentru tot frontul decât 12 baterii grele"(!?). — Eu: „N-avem telefoane, iar la Petroşani ordinele trebuia să fie duse de călăreţi!" — Regele: „Nu avem oamenii care ar trebui spre a-i opune bavarezilor şi alpinilor, care şi-au făcut o specialitate din războiul pe munţi!"
— Eu: „Atunci, de ce am făcut războiul?" — Regele: Şi să nu uiţi că facem războiul în ţară inamică: căci ardelenii ne-au primit ca pe inamici".
— Eu: „O bănuiam, şi M.V. putea să se aştepte la aceasta". Şi tot se găseşte un motiv pentru a disculpa pe Iliescu!
Revenind asupra indisciplinei şi neascultării de ordine spun: „Trebuie date exemple, şi mai degrabă decât să se împuşte un nenorocit care îşi trage un glonţ în mână, trebuie pus la zid generalul care nu ascultă; dar pentru aceasta trebuie autoritatea care lipseşte; când o mână spală pe cealaltă..." — Regele: „Cum înţelegi d-ta schimbarea de direcţie?"... Eu: „Un alt om politic decât dl. Brătianu să formeze Guvernul de concentrare, fiindcă acesta poate să exercite o presiune asupra Aliaţilor, ameninţîndu-i cu pacea". — Regele: „Dar numai un şantaj". — Eu: „Evident, că nici nu poate fi vorba astăzi de pace".
După aceasta Regele îmi spune că a făcut un lucru care i-a fost foarte neplăcut a scris Marelui Cartier rus şi a trimis pe aghiotantul lui, Ange-lescu, ca să ducă scrisoarea. (Probabil o cerere de ajutor.) înainte de a ne despărţi, Regele mă întreabă: „Alt mijloc nu mai este?"
— Eu: „Nu, Sire. Povăţuiesc pe dl. Brătianu, din moment ce nu se poate schimba nimic, să continue singur şi va avea din partea mea acelaşi concurs ca până în prezent. Păstrează,
Sire, rezerve!" în tot timpul convorbirii, îmi spuneam că este inutil să mai insist: Regele continuă a fi dăscălit! El mi-a afirmat chiar că situaţia nu era atât de rea cum pretind „domnii" veniţi de pe front la Bucureşti! Regele nu ştia nimic din ce se petrecuse la Corabia! I-am spus: „M.V. poate vedea din aceasta că nu i se spune tot!".
Regele nu crede în posibilitatea unui conflict între Rusia şi Suedia. în sfârşit am spus
Regelui că sper că ochii mei nu vor vedea grozăvia unui Rege şi unei armate române refugiaţi în Rusia. Un gest —, dar nici un cuvânt de
răspuns!
28	septembrie. — Dl. Brătianu s-a întors la mine pentru a încerca să mă convingă. „Ce răspuns îmi dai?" — Eu: „Credeam că-1 cunoşteai de la Rege". — O fi înţeles el ironia? Cred că da. Căci punerea în curent a fost scurtă. Dl. Brătianu îmi destăinuieşte că a vorbit cu Take Ionescu şi că el pune condiţia numirii lui Averescu la Statul-Major. El dezaprobă acest sistem, căci vom intra pe calea generalilor politici. Deci rău fac legând chestiunea militară cu o schimbare de direcţie. El nu ia nici o parte la numirea generalilor (Le bon apâtrel). Regele singur are de ales. De altfel Berthelot soseşte peste patru zile; „el va vorbi cu generalii şi va desemna pe acel care i se va părea mai calificat". Acest examen, de altmintrelea puţin probabil, mi se pare atât de odios încât am răspuns foarte simplu că în 24 de ore generalul francez nu va putea cunoaşte rana şi „camarila" care roade armata. Discuţie fără interes. Am susţinut că şeful de Guvern, având toată răspunderea, nu se poate dezinteresa de comandamentul militar şi că menţin punctul meu de Vedere. — Brătianu mi-a anunţat că ruşii au promis ajutoare — „dar când vor sosi...?" — şi că italienii s-au îndatorat să trimită trupe la Salonic! — L-am povăţuit să roage pe Rege să se ducă pe front şi să trimită pe Principele Moştenitor la un stat-major. — El: „M-am gândit şi eu că ar fi imprudent ca Regele şi Principele Moştenitor să fie împreună în acelaşi punct". El ştia, — eu nu vorbisem de aceasta, — că Principele a fost să vadă un ofiţer rănit, prieten, şi că nu intrase în spital spre a vedea pe ceilalţi ofiţeri răniţi!
— Lupta este crâncenă între Braşov şi Predeal. Averescu are comanda şi a chemat pe ruşi din Dobrogea. Brătianu a obţinut autorizarea Cartierului General rus.
— La mine afluenţă de prieteni, bucuroşi că am refuzat participarea la Guvern.
— Comunicatul anunţă că în regiunea Călimanului ne retragem (malul drept al Mureşului), că în valea Buzăului ne retragem spre vama Crasna. De altminterea luptele dăinuiesc pe frontul de nord şi nord-vest.
29	septembrie. —Ministrul Angelescii crede că numărul răniţilor noştri este de 50.000.
Peste tot suflă un vânt de panică.La Spitalul Militar se mută cu toată graba medicamentele şi pansamentele din depozit. Prin ministere se strâng toate şi chiar astăziseară pleacă Ministerul Justiţiei. Dosarele Justiţiei: anuarul nu era suficient! — Cei mai războinici sunt cei mai grăbiţi. Bălă-nescu, secretarul general de la Domenii, care iarna trecută ţinuse la Ateneu o conferinţă „patriotică", şi-a pus familia şi persoana la adăpost — două automobile! — spre Bacău. Soţia generalului lliescu a şi cutreierat în automobil toate şoselele, pentru a-şi asigura un adăpost: ea nu mai e văzută la Spitalul Militar.
în aceeaşi ordine de idei, G. Balş îmi spune că ar fi prudent să ne constituim o rezervă de numerar. Ceea ce şi facem. Cu această ocazie Paspati (Banca Blank) îmi spune că rubla a ajuns în Bucureşti la 2.80, după ce fusese la cursul urcat de 2.48, şi că nu se mai găsesc ruble: bunii patrioţi îşi şi asigură fonduri pentru trecerea în Rusia! — O coincidenţă nostimă: ieri la ora 6 am întâlnit la Şosea pe Blank, care o ştergea într-un automobil având o splendidă Cruce Roşie vopsită .pe uşi.
30	septembrie. — Banca Naţională nu a putut pleca ieri, fiindcă Victor Antonescu i-aluat trenul!
Venit de pe frontul de nord-vest, un ofiţer îmi comunică cum Culcer va încerca o ofensivă vie, în speranţa de a degaja frontul Sinaia-Bran. De altminterea comunicatul este bun şi d-rul Dinu Brătianu îmi telefonează la amiază de la Sinaia, că acolo este linişte şi că ai noştri au respins toate atacurile. Obuzele cad până la Azuga, dar fără nici o eficacitate militară.
Cu toate acestea lumea oficială este din ce în ce mai alarmată şi Sku-pievsky ne ridică medicii de la Crucea Roşie pentru ca să însoţească răniţii care se evacuează din Bucureşti, fără măsuri şi fără precauţii. Spectacolul pe care îl prezintă lumea oficială este întristător, şi se pare că mai ales Panaitescu şi Siguranţa sunt grăbiţi să fugă. 
La Club, Poklevski pretinde că o telegramă de la Alexeev, comunicată lui Brătianu, asigură că tot ce se află pe frontul din Transilvania în contra noastră, se compune din 2733 batalioane germane şi 45 austro-ungare. 
— Fug pe capete familiile şi ale miniştrilor şi ale rudelor; mută toţi arhivele; voiesc, fără regulă şi -fără măsură, să golească spitalele — şi se cere să se denunţe cei ce „seamănă ştiri rele!" — Fi-vom până la urmă nişte caraghioşi odioşi? Casa lui Dinu Brătianu s-a închis; Budişteanu, vecinul său, a văzut cum de ieri a încetat orice viaţă în acea casă. Ba chiar Krupenski a văzut la Creditul Financiar, pe lângă şi printre lăzile de arhive de Credit: saltelele directorului Dinu! Dar toţi războinicii au dispărut! Ste-lian a plecat ieri în Rusia; a făcut şi scandal la Danielescu că nu i s-a reţinut un compartiment. A închis ziarul, iar pe ziariştii lui, spune Vasiliu, i-a lăsat pe drumuri, fără franc. Costică Olănescu îşi face cuferele pentru Crimeea: iarnă liniştită la soare! G. Geblescu, cu nevasta, sunt în Rusia. Iulian Vrăbiescu dispărut din Craiova se crede că a plecat tiptil în străinătate. Mişu Suţu, cel dintâi, după Turtucaia, a rupt-o la Paris! Ce-i pasă de Societatea „Elisabeta"? — Mi se afirmă că familia lui
Al. Constanti-nescu a şi ajuns în Suedia ; şi că pentru un rost mai bun, fiul are şi o misiune specială. Iar Nicu Xenopol este de mult în Rusia, tot cu o misiune plătită se spune. Steagul de azi îl şi arde rău, iar Cenzura a lăsat să treacă. Şi nu este unul, dar unul singur, care înainte de a şterge-o să fi lăsat un ban Crucii Roşii sau altei opere de ajutorare!
Ieri la Târgovişte panică enormă: Cicerone Budişteanu nu putea pricepe nebunia cu care se luau trenurile cu asalt. Motiv: Dimitriu, secretarul general de la Interne, cu depeşe necenzurate şi cu telefonul, ameţise lumea cerând familiei lui să fugă cu o oră mai devreme. Divizia din Târgovişte primise şi ea ordin să plece, ordin revocat spre seară.
La Câmpulung, alaltăieri, poliţia a dat ordin populaţiei civile să plece în două ore: biata Estera Golescu a plecat cu copiii fără să poată lua nimic. Aceasta a coincis probabil cu atacul de la Rucăr, unde am fost siliţi să ne retragem, după comunicatul de ieri.
Azi, dr. Cantacuzino îngrijorat, venind de la comisia de aprovizionare, ar fi aflat că germanii ne-au întors poziţia prin valea Argeşului şi s-ar afla între Rucăr şi Dragoslavele. Dinu Brătianu însă i-a spus că speră că pericolul e înlăturat. De acolo s-ar ameninţa lesne Târgovişte.
— Pe ziua de vineri 30 septembrie a apărut în La Roumanie un articol odios. Toată presa franceză, italiană a dat semnalul de alarmă: România trebuie repede ajutată. La Libre Parole spunea: „Dar Sarrail ce face? România conta pe operaţiile lui". — Clemenceau scria: „Am visat ori am citit că ruşii au dat un corp expediţionarl Unde trebuiesc sute de mii, corp expediţionar?" Ziarele române au publicat tot, în cap cu L'Inde'pendance.
Numai Take Ionescu ia condeiul pentru a scrie: „Nu permitem (?) să se insinueze acest lucru foarte nedrept, că Aliaţii noştri nu au făcut pentru noi tot ce erau datori să facă". Avocat al Rusiei, până în ceasul ruinei!
Ca o ilustraţie vie a rândurilor de mai sus: tânărul avocat Crăciun vine de pe frontul Prezan: Noi ajunsesem mai departe de cum se credea; eram în Maramureş când ni s-a dat ordin de retragere; ruşii nu veniseră, nici n-au gând să vină! (Fapt de care se plângea
Brătianu la 26 septembrie.)
— Inmormântarea lui N. Filipescu.
3	octombrie. — A sosit generalul Berthelot, cu şoferul lui, un tânăr francez titrat, şi vreo 20 de ofiţeri titraţi. Mi se spune că generalul Zottu rămâne şef nominal, generalul francez va păstra titlul de consilier tehnic, Iliescu pare-se se va duce în Franţa.
— Maiorescu trece pe la mine, şi de acolo la familia Racotă. D-şoarele familiei — plecate.
— Comunicatul este bunicel, dar pretutindeni ne atacă austro-ger-manii: nouă puncte de trecătoare plus Orşova, sunt teatrul de luptă. Deci puteri mari, frontul fiind aşa de întins. — Nu se aude bine de valea Trotuşului, deşi comunicatul spune că: „Pe frontieră s-au respins atacurile inamice".
— Confuzia se întinde în toate: ieri s-au golit spitalele, s-au dezorganizat serviciile medicale; azi se aduc răniţii la loc.
4	octombrie. — Comunicatul nu este bun, dar în public mai multă linişte! Fugarii îşi pot da seama că, în caz de insuccese, Moldova nu este pământul făgăduinţei. — Deşi se zicea că la Palanca, pe frontieră, s-a respins atacul inamic, azi se mărturiseşte că inamicul a pătruns până la Agaş. (Mi s-a raportat că şi Comăneşti este ocupat.) — De altă parte se recunoaşte că Rucărul a fost întors şi că vrăjmaşul a ajuns la Dragoslavele (Dealul Mateiaşului — zice comunicatul). — Târgovişte este deci în ameninţare.
Privitor la luptele acestea pe graniţă: Neniţescu îmi spune că generalul Tănăsescu a fost un an şi jumătate la lucrări pe valea Oltului; îi cunoaşte toate potecile. în ziua mobilizării l-au luat de acolo şi de Ia trupele pe care le cunoştea, pentru a-1 duce la valea Buzăului pe care n-a văzut-o niciodată!
— Lungă conversaţie cu Poklevski, la Legaţia lui. Am profitat de aceasta, ca să se ştie cum au fost convorbirile cu Brătianu şi cu Regele şi pe ce temă am refuzat, deoarece liberalii răspândiseră zvonul că am pus ca o condiţie pacea imediată. Şi el se miră de zăpăceala Guvernului. Cu Saint-Aulaire, împreună au pus chestiuni lui Brătianu care le-a declarat că trebuie să se gândească la ziua de mâine. Poklevski: „înţeleg ca să exagereze cu d-voastră pentru ca să obţie mai curând cele de care are nevoie de la Aliaţi, dar exagerează şi cu publicul?" A râs de cei ce fug: „Le cunosc numărul mai bine ca d-ta, căci eu iscălesc hîrtiile pentru prietenii noştri" (Am râs.) — Despre lipsa de telefoane ale armatei: regimentele ruse au 36 de km de fire; judec după aceasta cât trebuie să aibă regimentele germane. — La noi: 6 km, adică 2 km de batalion, după înseşi spusele Regelui. — în toată conversaţia: speranţa că lucrurile vor merge bine, — niciodată afirmaţia unei certitudini. — Mi-a comunicat — ca un fapt care de altminteri s-a întâmplat şi în alte armate — că mai mulţi ofiţeri care nu s-au purtat bine în foc ar fi fost, împuşcaţi.
5	octombrie. — G. Ştefănescu, în trecere prin Bucureşti, îmi mărturiseşte că a fost întrebuinţat la evacuarea de arestaţi şi de prizonieri. Populaţia ce s-a luat din Cadrilater se urcă la 38-42.000 de suflete, azi condusă la Ungureni (Dorohoi). Extremă mizerie. Pe drum, au pierit mulţi de foame şi frig, copii mai ales. Turcii, blânzi; bulgarii, semeţi; se împuşcau pentru una-două..., s-a semănat aşa pe drum, 8 sau 10% din biata turmă...
El era în Transilvania la primele noastre ciocniri. La Tabla Butii s-au ucis 380 de prizonieri! în partea de sus, când se conduceau prizonierii, soldaţii au tras salve într-înşii:
— M. S. Regina m-a convocat — nu prea ştiu pentru ce. La spitalul regal, am vorbit o oră. Am reţinut: Regina a fost la spitalele din Feteşti, deşi Regele ceruse să nu meargă nicăieri până ce mai întâi nu merge el undeva: „Dar n-am mai vrut să aştept". — Am felicitat pentru fericita idee de a trimite pe Principele Carol la o armată. Regina: „De atâta vreme o ceream!" — Eu: „Şi eu, Majestate, am vorbit special şi cu multă insistenţă despre aceasta, săptămâna trecută cu dl. Brătianu!". — Regina: „Dar de ce Regele nu merge el pe front!". — Lămuresc tot ce am spus d-lui Brătianu, şi obiecţiunea copilărească că un Rege nu merge acolo unde nu este victorie. — Regina: „Motiv!!! Nu locuim împreună, căci altfel aş fi obţinut şi aceasta de la Rege!" — (Surâs) — Am povăţuit ca în caz de evacuarea Bucureştiului să nu se închidă spitalul de la Palat.
— Buletinul este mai bun. Singurul punct obscur, acolo unde ieri-se vorbea de Agaş azi se spune numai: „în valea Trotuşului, acţiunea în curs". La Mateiaş bătaie crâncenă. Lumea începe să fie mai calmă.
6	octombrie. — Comunicatul bun. Ştiu că nu mai sunt temeri decât pentru valea Oituzului. Guvernanţii încep să 0 ia de sus cu cei ce fug, cu cei ce răspândesc alarma... Paul Teodoru îmi spune că Radovici a încărcat tot din Ploieşti, pe sora sa nu a luat-o, dar două locuri le-a rezervat bancherului Schapira; lumea 1-a huiduit la gară!
— Trei profesori: — V. Babeş a venit ieri, în viaţa lui nu a călcat la mine. A protestat cu vioiciune că în manifestul universitarilor contra Germaniei, de acum doi ani, el nu a iscălit şi că prin abuz s-a publicat numele lui. De protestat, nu a protestat atunci, azi ar vrea să" o dreagă! (Ce-mi pasă mie de aceasta?). — G. Chiriac vine să-mi ceară o recomandaţie pentru colonelul lui, ca să nu-1 bage în foc! Refuz. — Adaug că aducându-se un ofiţer german grav rănit, Thoma Ionescu a refuzat să-1 primească în spital; a trebuit să fie evacuat la Brâncovenesc, unde Bonachi 1-a operat pe dată. (Vulturescu era la spital.)
7	octombrie. — Alte laşităţi. — în acelaşi ordin de idei ca mai sus. Mitilineu (care şi-apierdut fata) mergând la Craiova, a aflat în gara Piteşti următorul fapt: La prima încăierare spre Câmpulung, Trifonescu şi Purcă-reanu au fugit cu bagajele lor. Bufegioaica i-a interpelat foarte viu: „D-voas-tră o luaţi la fugă; dar noi? D-voastră aţi cerut războiul!". Ambii politicieni: „Noi n-am vrut războiul, cel care 1-a vrut a murit!" (Filipescu)
G.Ştirbei a întâlnit, în gara Iaşi, în trenul care pleca la Ungheni, pe cei doi Argetoianu şi doamna Argetoianu. Să sperăm că fiul se mărginea să însoţească pe părinţii lui...
Hagi-Teodorachi, preşedintele Camerei de Comerţ, a plecat şi el! — A mai plecat şi Căpiîăneanu, care însoţeşte în Rusia şi în Anglia pe doamna Take Ionescu. — Emilian confirmă că Radovici a obţinut un vagon ministerial ca să fugă şi ca să ia cu el pe ai lui.
— Guvernul a.hotărât să plătească lefurile cu trei luni înainte. Lucrul se ştia ieri ia Poşta; astăzi vie opoziţie la Finanţe, din partea lui Kiriacescu. Prin acesta, — desemnat pentru a fi secretar general la Bucureşti, Alcxandridi plecând la Iaşi, — avem barometrul zilei: Vintilă liniştitor; Ionel şi Constantinescu foarte pesimişti.
— Comunicatul este bun. Ţinem bine peste tot. Ştiu că sosesc tunuri. Au şi sosit unele la Rucăr; s-au promis altele în valea Buzăului. Din nenorocire, ofensivă generală pe frontul Dobrogei, iar aripa noastră stângă a slăbit!
8 octombrie. — Comunicatul de azi este iarăşi plin de ameninţări, de astă dată la sud: „în Dobrogea, pe tot frontul, violent atac al inamicului. Am fost siliţi să ne retragem la centru şi aripa dreaptă". Se vorbeşte de spargerea frontului nostru. Racoviţă, farmacist la Iaşi, a văzut pe Brătianu pentru a-i prezenta plângeri privitoare la Iaşi, cauzate de cererile ruse exagerate; Brătianu i-a răspuns: „Ce mai e vorba de Iaşi? Zile negre se apropie, lucrurile merg rău de tot în Dobrogea". Se poate să fie unul din artificiile obişnuite ale lui Brătianu, dar sunt temeri că de la sud să nu se cerce o trecere a Dunării.
Monitorul publică un ordin de zi regal, în care se rostesc vorbele „patria ameninţată". Sunt şi expresii nepotrivite. „Nici o unitate să nu dea înapoi." Ca şi cum s-ar recunoaşte că a fost şi fugă! Nu va spori încrederea publicului!
Duca a cerut ieri special lui Vasiliu şi lui Kiriacescu să nu mai vorbim în ziare de cei ce fug! Se ştersese deja informaţia anunţând dosirea lui Olănescu: „Lasă că ne răfuim noi mai târziu cu ticăloşii aceştia!" Pretext: „Află germanii şi râd de noi", — textual vorbele ministrului! Este evident că aci a început presiunea Take Ionescu-Cantacuzino, in partibus.
— Infiltraţia rusă este în floare. Linia Burdujeni-Mărăşeşti, pe care nu se mai circulă, este întreagă lăsată pe seama ruşilor. La Iaşi au fost pretenţii mari pentru cartierele şi monumentele ce trebuiesc lăsate lor; la Bucureşti tot cartierul Griviţa are ruşi încartieraţi.
Stoian a fost arestat 48 de ore pentru că un smintit numit Iovan, pus la cale de Aurel Dumitrescu, l-a denunţat că răspândeşte îngrijorarea, spunând că vin nemţii. Rău tratat, insultat de Corbescu, care l-a ameninţat că îl împuşcă, în cele din urmă eliberat fără confruntare şi fără să i se ceară o explicaţie! Iar miniştrii, ca Alecu Constantinescu, pot împacheta şi expedia până .şi vesela!
9 octombrie. — Aseară, Grig. Cantacuzino a aflat de la maiorul Ciu-rea că deja Constanţa este ocupată. Azi de dimineaţă, vine comunicatul german: Am pierdut Tuzla, poziţie de la nord, Topraisar, Cocargea şi Mul-ciova: 3.500 prizonieri, din care 3.000 ruşi, 2 tunuri, 20 mitraliere etc. Comunicatul nostru spune că ne-am retras pe toată linia. Se află că sunt germani şi la capul dinspre Mare! Alecu de la spitalul Medgidia nu a putut ajunge acolo; răniţii toţi evacuaţi. Joi şi vineri au fost zilele nefaste ale înfrângerii.
— Simionescu-Râmniceanu, deputat, s-a dus să ceară un sfat lui Bră-tianu, care ar fi răspuns: „Faceţi ce ştiţi fiecare, cei cu parale emigraţi; nu am majoritate, nu am păreri de dat". '
— Take Ionescu şi M. Cantacuzino pun mereu la gazetă că iau parte la Consiliile de Miniştri. Dar până azi nu s-a văzut decretul lor de numire ca miniştri.
— Până şi Bank of Roumania mă consultă dacă trebuie să stea sau să fugă. Goodwin îmi mulţumeşte cu efuziune pentru îndemnul ce-i dau de a sta locului; aceasta era şi părerea lui.
— Telegramele germane spun că împăratul Wilhelm a sosit joi 19 septembrie (sf.n.) pe frontul Sommei, a vizitat întâi răniţii, a plecat apoi pe frontul de luptă la nord de Somme, a salutat pe ofiţerii şi soldaţii ce veneau din luptă, a salutat trupele în numele camarazilor de la est, a conferit decoraţii... La noi?!
10	octombrie. — Ceasurile tragice se apropie: tot frontul nostru dobrogean a cedat. Sevorbeşte că a fost spart la Murfatlar. în orice caz comunicatul recunoaşte că ne apărăm chiar pe linia ferată. Se mai spune că nu se ştie de urma a două divizii care erau la extrema noastră stângă. D-rul Hasnaş, din Feteşti, îmi comunică că spitalele au fost atacate de aeroplane şi că sunt 70 de morţi şi răniţi. Mai ştie că am incendiat rezervele noastre din Constanţa, — deci am părăsit şi Constanţa!
— Vorbind pentru prizonieri, aflu de la Tabacovici: comisia Guvernului este în mare încurcătură, deoarece nu mai avem decât... 60 de prizonieri bulgari. Tot restul a fost omorât de ruşi! Se spune de către Balş că şi răniţii bulgari au fost azvârliţi din trenurile sanitare, de muscali. Cine o să plătească cruzimile acestea? Tot noi!
11	octombrie. — Astă-noapte, Zeppelin: nu se ştie dacă a aruncat bombe; în Bucureşti nus-a aflat de vreo bombardare.
— Se află tot adevărul privitor la Constanţa. La orele 10 Angelescu telefonează că este ocupată Constanţa, că Raşcu apără podul şi că va opune toată rezistenţa; că, în fine, s-a putut restabili comunicaţia celor două divizii române de care nu se mai ştia nimic. Comunicatul nostru confirmă că ne-am retras de la Caramurat 20 km nord-vest de Constanţa, ceea ce dovedeşte că am pierdut linia ferată. Iar comunicatul german confirmă că, cu toată ploaia torenţială, ei au trecut calea ferată la Murfatlar.
— Ştirbei a aflat prin cercurile de la Cartier că şi pe munţi suntem a bout de souffle. De altfel comunicatul nostru arată 12 puncte pe care suntem atacaţi; calificativul: lupte violente, revine de trei ori; iar la Dragos-lavele, unde este lovitura cea grea, ni se spune numai că trupele noastre „îşi menţin poziţiunile".
— în sferele oficiale, ameţeală. D-na Brătianu, de 15 zile nu mai mişcă din Iaşi; Constantinescu a venit în fugă la Crucea Roşie să ceară ca să scindăm aprovizionările, ca jumătate să meargă în Moldova.
— La ora 3 s-a răspândit ştirea că bulgarii trec Zimnicea: cei de la Adevărul o spun din sursa Costinescu.
— Ieri 10 octombrie a venit la mine Cociaş. Pretinde că împreună cu Robescu, Procopie Dumitrescu şi Stoicescu s-au dus duminică la Brătianu să-i ceară povaţă. Brătianu s-a luat cu mâinile de cap: „Faceţi ce ştiţi; cine poate, să plece; emigraţi dacă voiţi". Nici o vorbă de speranţă sau de consolaţie...
— Generalul Popovici, aseară, sosind de la Cartier: „Nu putem rezista şi suntem pierduţi dacă se mai întârzie; spune-i d-lui Marghiloman să scape ţara, cât mai este timp, şi să facă pacea". Iar Butculescu adaugă că la Cartier era ceva fantastic. Coloneulul Petin şi alt colonel strigau în gura mare: „Dar n-ai cu cine vorbi, aici!" — Iar corespondentul ziarului Times a spus lui Butculescu: „Am fost şi pe frontul rus, dar numai la d-voastră nimeni nu zice nimic!"
— Stiirgkh, prezidentul de Consiliu austriac, a fost asasinat de d-rul Adler, fiul socialistului Victor Adler.
12 octombrie. — Ştirile au înnebunit pe toţi; Golescu vede pregătirea unei lovituri politice în fapta anunţată ieri de ofiţerii francezi (Rudi Catargi, Brâncovan), că s-a luat comanda lui Culcer: ruptură de orice legătură între trupe şi şefii care nu sunt partizani ai lui Iliescu. — Grigore Phere-kyde cu nevastă-sa au venit să-mi spună că se proiecta să fiu luat cu forţa, în caz de evacuare. — Maiorescu, îngrijat, cere să mă vadă. Neniţescu, Paul Teodora, Poenaru-Bordea, col. Mircescu, toţi, toţi cer să intervie ceva! Poate că voi vedea diseară pe generalul Popovici. — Mircescu îmi spune: „Vin de la Cartier; toată lumea şi-a pierdut capul; este o catastrofă generală."
— Luni a fost Consiliu de Miniştri. Brănişteanu mă asigură că Brătianu, absolut pierdut, a vrut să se retragă. El a plâns. Costinescu este acela care s-a opus. Şeteanu, cu lăcrămile în ochi, îmi povesteşte că chemat în afacere de serviciu, a auzit dintr-o odaie vecină tot ce s-a spus. (Lucrai se petrecea la Costinescu acasă.) Brătianu, care îşi pierduse orice sânge rece, ţipa că trebuie să plece; alarmiştii erau, ca să facă cbr cu el, Take Ionescu şi Mişu Cantacuzino. (Se anunţă că soţia acestuia din urmă a plecat astăzi! El rămâne la post!) Take a propus ca Berthelot şi Averescu să fie chemaţi înainte de a se lua vreo hotărâre. S-a discutat viu dacă n-ar trebui plecat din Bucureşti prin Urzîceni, pentru a nu fi prinşi prin Ploieşti! Victor Antonescu, singurul optimist. Dinu Brătianu a spus la comisia de aprovizionare că un Brătianu nu ar trebui să se lase prins, fiindcă Ionel Brătianu a înşelat Germania!
— Dezastrul nostru este mare. Ieri, podul de pe .Dunăre a fost azvârlit în aer. Ce grozavă jale! Faptul se neagă, dar inginerul Răileanu care a operat acolo 1-a confirmat. Dealtfel comunicatul zice că armata noastră se retrage la nord de Cernavodă. Şi apoi comunicatul german confirmă că Medgidia şi Raşova au căzut după o luptă violentă. — Moruzi a venit astăzi la Cartierul General, pentru a cere din partea lui Zaioncikovski autorizarea de a părăsi toată Dobrogea. — Trapele noastre se retrag spre Hârşova pentru a trece podul de la Giurgeni — a cărui existenţă nu o cunoaşteam până ieri; — fostul meu agent se află acolo ca pionier. Germanii anunţă pierderi crude în rândurile noastre; am pierdut 6.693 de prizonieri, dintre care comandantul brigăzii care apăra Islamtepe, 12 tunuri, 52 mitraliere, 5 locomotive şi 200 vagoane!
Am pierdut Predealul. Comunicatul spunea ieri: „Ţinem graniţa" (casa Klein); astăzi anunţă că ne batem în „localitatea Predeal". De altminterea comunicatul german zice că după lupte violente, armata Arhiducelui Carol a luat Predealul şi 600 de prizonieri. Totul este evacuat din Sinaia şi spitalul nostru mai rămâne singur; un spital divizionar a şi înlocuit spitalul de evacuare.
Se afirmă cu persistenţă că am pierdut şi Câmpulungul, dar comunicatul vorbind de regiunea Dragoslavele, afirmă că noi am respins atacul inamic.
Pe de altă parte, la Ministerul de Război ni s-a anunţat o mare victorie franceză la Verdun. Să dea Dumnezeu să nu fie lovitura obişnuită cu telegrama de îmbărbătare!!
La Crucea Roşie examinăm posibilităţile de scindare:' cei care pleacă, cei care rămân...
13 octombrie. — Ieri, seara târziu, am avut o întrevedere cu generalul Popovici. îi comunic că am aflat prin Hiott că ne reconstituim la Baba-dag-Măcin, unde resturile celor patru divizii române, reduse la 16-18.000 oameni cu totul, aşteaptă al IV-lea Corp siberian. Generalul îmi spune: „Cu un corp nu se poate face nimic. în cel mai bun caz el se va contopi cu diviziile noastre şi se va retrage în ordine pe podul de la Isaccea; căci podul HârşovaGiurgeni a fost ridicat, ne mai putând ajuta la retragerea trupelor noastre. Ne trebuie 4 corpuri în Moldova <şi 2 în Dobrogea, şi să reluăm ofensiva pe Mureş pentru a descongestiona frontul nostru, fără de care suntem la pământ. Dar ruşii se mişcă încet, cu rea-voinţă; nici un marş pe jos, le trebuie drum de fier pentru drumurile cele mai mici". Generalul îmi dă ştiri îngrozitoare care au făcut obiectul comunicării de mai jos.
— Independenţa şi Viitorul neagă că s-ar fi vrut să se dea lefurile pe trei luni. O. Kiriacescu, desemnat pentru secretariatul general la Finanţe, e acel care s-a opus la aceasta. Dar mandatul este făcut. Simplă dovadă de frica Guvernului.
— Colonelul Mircescu este de părere c| armata se găseşte virtual în disoluţie. El a atras mereu atenţia asupra tHsponibilităţilor de oameni ale Germaniei. Fabricile produc îndoit cât produceau în trecut, graţie femeilor. Dar se mai găseşte un milion de lucrători lăsaţi pe loc, care se pot adăuga contingentelor încă nechemate. La Statul-Major nu se află un singur plan semnat de cineva, sau să fi avut aprobarea scrisă a vreunui general. Totul este opera personală a lui Iliescu. Faptul că s-a negat că bulgarii aveau forţe aliniate în contra noastră, este o cn'wa! Căci Ţenescu, ataşatul nostru militar la Sofia, a dat până şi numărul batalioanelor!
— Neştiind cum să reiau contact cu Curtea, — căci am fost zadarnic ieri să văd pe Regina, M.S. fiind reţinută la Buftea de o boală a Principelui Mircea, — am cerut să văd pe B. Ştirbei. El a venit la ora 10: „împrejurările sunt foarte grave... Merge rău de tot. Regele nu mai poate găsi o directivă la un Guvern zăpăcit"... „Guvernul este inexistent". — Sunt sigur că Regele nu ştie adevărul; expun că mai suntem încă la etapa întâi şi că se mai poate scăpa Ţara şi Dinastia. Vom ajunge la etapa unde nu se va mai putea scăpa decât Ţara. Şi dacă ne încăpăţânăm să închidem ochii, Dumnezeu ştie dacă se va mai putea odată scăpa chiar Ţara! Trebuie ca el să spună aceasta Regelui. Tunurile noastre de 100 şi de 120 nu mai au decât proiectilele care se pot fabrica la noi: este prea puţin. Tunurile 87 au fost scoase din serviciu în Dobrogea din lipsă de proiectile. Toate muniţiile noastre mai pot ţine o lună! Sunt batalioane cu efectivul de 300 de oameni. Toate unităţile sunt frânte; regimentele au batalioanele lor răspândite. Mutarea depozitelor a făcut de nedescurcat legăturile cu unităţile. Nu mai avem uniforme, nu mai avem puşti pentru recruţi. Divizia a Vi-a a primit de-abia 300 de miliţieni pentru a împlini golurile enorme. Armata noastră din Muntenia seamănă cu o turmă. Dacă ruşii nu atacă repede şi în număr mare pe Mureş, suntem pierduţi. — Ştirbei: „Ruşii? Vor imita divizia care s-a plimbat de la Dunăre la Predeal şi Petroşiţa fără să intre în foc!" — Eu: „încă un motiv mai mult ca Regele să avizeze repede".
— El: „Ce ai face tu?". — Eu: „Trebuiesc chemaţi Iancovescu de la Sta-tul-Major sedentar şi Popovici de la Etape, care trebuie să cunoască starea reală a armatei. Dacă am spus adevărul, Regele să convoace şefii militari pentru a-i întreba dacă iau răspunderea situaţiei. După răspunsul lor, Regele trebuie să ia o hotărâre. Şi dacă vrea să intre în realitatea constituţională, Corpurile constituite pot să-i dea un sprijin". Ştirbei a promis că va transmite de urgenţă.
— S-a luat comanda lui Culcer fiindcă a cerut sau să i se trimită ajutoare sau să fie autorizat a se retrage. Lupescu, şeful lui de stat-major, s-a retras cu toate insistenţele lui Iliescu. Scos din serviciu în acelaşi timp cu şeful lui, el este însă trimis în Galiţia pe lângă un general rus! Se pare că grupul francez este acela care a propus această revocare, am avut această impresie prin căpitanul Marchant-Perier, aghiotantul lui Bertheîot: „Un 'general care propune să se retragă probează că este obosit'. Dragalina a fost numit în locul lui Culcer, şi a doua zi a fost grav rănit. Comunicatul a anunţat rănirea lui, indicând şi calitatea lui, — o inovaţie, — pentru a face public faptul că Culcer nu mai comandă Armata I. Aceasta este iarăşi mizerabila politică a lui Iliescu.
— Deşliu a şters-o şi el la Odessa. A făcut-o într-un mod atât de secret încât nici familia lui nu o ştia. Şi C. Hiott a părăsit Bucureştiul. Amândoi au uitat cu totul şi răniţii şi săracii!
— Veracitatea Vestnikului: Iată termenii declaraţiei acestei agenţii asupra catastrofei din Dobrogea: „Trupele române şi ale noastre, cu toate că au oprit ofensiva adversarului, s-au retras spre înălţimile nord de Constanţa şi de Medgidia"!
14	octombrie. — Barbu Ştirbei mă.cheamă la telefon: „Principele Mircea a fost pe punctul să moară; Regele şi Regina au petrecut noaptea lângă el. în împrejurările de faţă eşti de părere să fac numaidecât Regelui comunicarea ta?" Eu: „Tot atât de bun român ca mine, este treaba ta să hotărăşti".
— Mehedinţi â aflat de la Verzea că Marele Duce-Serge a telefonat că se putea să ni se dea 20.000 de puşti de diferite modele; dar nimic ca artilerie. Mare depresie în cercurile oficiale.
— Comunicaţii complimentare (vezi 13 octombrie): nu mai avem şrapnele, nu se mai trage decât cu obuze. Proiectilele franceze erau prea groase; au fost prea mult calibrate şi acuma ele fuzează prin închizători. Nu mai avem încălţăminte: avem numai căpute — 130.000, dar nici o talpă. Părţile sedentare absolut dezorganizate. Camioanele, toate stricate şi insuficiente. — Pic Pherekyde, care vine de pe front, povesteşte că soldaţii au tălpile de la bocanci legate cu sârmă! S-a dat ordin să nu se dea conserve decât mapelor de pe-linia întâi, fiindcă încep să nu mai fie. — D-rul Dinu Brătianu telefpnează la ora 10 seara că ei vor pleca din Sinaia cu ambulanţa lor, fiindcă linia de foc se apropie prea mult. Buştenii sunt sub focul inamicului. Averescu i-a spus că dacă nu primim repede ajutoare, suntem pierduţii
15	octombrie. — Comunicatul este bun, afară de punctul Predeal, ceea ce confirmă telefonul de aseară: „în valea Prahovei un contraatac dat de noi nu a reuşit!" Splendidă ţinută a Armatei Prezan; succes pe Trotuş şi încă mai mare succes în valea Uzului. — G. Ştirbei: „Se vede că pe aceste puncte n-avem de-a face decât cu austrieci". Pe Jiu victorie şi ofensiva continuă. Ce s-a petrecut cu Culcer? Am văzut ordinele lui: Cocorăscu raporta necontenit că nu mai putea să ţie; linia lui de rezistenţă (de retragere) chiar era depăşită şi el se afla la Bumbeşti; Dragalina i-a încredinţat ieri că întâlnise două companii, pe ambele aripi, care se retrăgeau, fără a fi fost atacate. în asemeneaa stare de lucruri, Culcer întrebase la 11 octombrie dacă Statul-Major nu era dator să examineze posibilitatea unei retrageri, pentru ca Divizia de Severin-Orşova să nu fie tăiată. Or, Marele Cartier, prin ordinul numărul 1927 din 2 octombrie admisese ipoteza retragerii în caz de presiune, iar Cocorăscu afirma că nu mai putea să ţină. De altfel, a doua zi după revocarea lui Culcer, Marele Cartier conceda că în caz de nevoie armata putea să se retragă spre Târgu Jiu! Din nou preferinţele politice sunt singurele care şi-au dat câmp liber!
—Tulcea este evacuată. Aflu aceasta printr-o telegramă a Crucii Roşii. Germanii anunţă că au sosit ieri la Hârşova.
— Asupra Verdunului, comunicatul german spune: „Francezii au atacat poziţiile noastre la estul fortului Douaumont; dar au fost respinşi cu mari pierderi".
— Contingentul 1919 a plecat azi-dimineaţă spre Moldova. D-abia câteva ore de răgaz au fost lăsate tinerilor recruţi. De altminterea nici o lege nu a autorizat această ridicare.
— D'Harcourt, la dejun la mine, mi-a spus că la o conferinţă la Bou-logne se votase acum patru zile trimiterea de 200.000 de oameni lui Sarrail. Acesta a fost pe punctul să fie demis,  gazetele noastre şi anunţaseră demiterea lui, „dar s-a recunoscut până la ce punct ofensiva'era grea dacă nu chiar imposibilă spre Vardar: „Stânci prăpăstioase, fără drumuri şi fără posibilitate de a le face. Singur teren accesibil împrejur de Monastir, şi din această cauză nevoie de forţe mari pentru a întreprinde ceva". Şi când te gândeşti că jurnalele noastre anunţau ofensiva victorioasă, cu 15 zile înainte de Consiliul de Coroană.
D'Harcourt se miră cum de n-au fost consultate Camerele nici pentru a vota războiul, nici pentru legile necesare lui. în Franţa nu s-a chemat decât contingentul 1917 şi se combate proiectul de a chema şi 1918!
— Generalul Zottu a spus acum şase luni preşedintelui Consiliului de Miniştri că a duce războiul pe două fronturi era o imposibilitate.
— Seara se află de la francezi că am avut un nou succes pe Jiu; câteva sute de prizonieri şi două baterii de obuziere germane. Se mai confirmă (d'Harcourţ) că Zaioncikovski, comandantul incapabil căruia i se datoreşte dezastrul din Dobrogea, este revocat din comanda lui, după cererea formală a lui Berthelot.
16	octombrie. — Cu veştile bune revine şi calmul încetul cu încetul. Buletinul este foarteîncurajator şi fricoşii mai pun o surdină. Joi, la Banca Românească ne sileau să preluăm, în două ore, banii Crucii Roşii. Astăzi nu mai este vorbă de grabă. Totuşi încă joi, 13 octombrie, dr. Cealâc a găsit pe Take Ionescu în mijlocul prietenilor lui, cu Fischer de la Wagon-lits, distribuind paturile unui vagon! Era de faţă şi colonelul Caretaş, scăpat de urmărire.
Trenurile Iaşi-Ungheni nu mai circulă şi cu începere de marţi nu vor mai fi trenuri nici pentru Iaşi, timp de câteva zile: totul este consacrat transportului ruşilor, care se pare că ar veni în sfârşit în mare număr. Toţi ofiţerii francezi zic că trebuie neapărat să mai ţinem zece zile şi apoi situaţia este salvată. Dar vom avea oare tunurile şi muniţiile?
17	octombrie. — Comunicatul este bun. Succesul nostru de pe Jiu se accentuează. Culcer îmi spune că manevra care se execută, este indicată de el, numai că lui i s-a refuzat să dispună de batalioanele detaşate de la Divizia de Mehedinţi, pentru a face mişcarea. Comunicatul vorbeşte de violente canonade la Orşova, ceea ce este confirmat de Radio din Budapesta: „La vest de Orşova am luat printr-un atac bruscat înălţimile care comandă localitatea, fete de presupus că inamicul a simţit manevra şi ne contraatacă pe celălalt punct".
— S-au eliberat din câmpurile de concentrări vreo 10.000 de germani şi austrieci. O fi aceasta consecinţa arestării românilor care locuiesc în Germania? Sau este o întoarcere spre cuminţenie? — Se zice că ar fi şi imposibilitatea de a construi barăci pentru un efectiv evaluat la 200.000 de oameni!
—Pic Pherekyde mi-a scris că la Regimentul 11 Şiret se trimiseseră de la depozite 300 de oameni care nu ţinuseră niciodată în viaţa lor o puşcă în mână, şi că cu aceşti nenorociţi trebuiau să meargă la foc în tranşee. — Se spunea ieri că lui Cocorăscu îi se trimiseseră oameni fără puşti. Generalul i-a pus pe linia doua, numai pentru a face număr pentru ochii aviatorilor care vin să recunoască liniile noastre. Ca în Rusia, se aştepta ca un om să cadă pentru ca puşca lui să poată fi ridicată de un înlocuitor!
— Sobrania bulgărească, a treia sesiune ordinară, a fost deschisă sâmbătă 15 octombrie. Tot discursul de deschidere este consacrat agresiunii noastre, eliberării fraţilor bulgari, cruzimii procedeurilor noastre când am pătruns la ei. Gazetele germane (găsesc extrase în telegramele Radio) sunt pline şi ele de orori şi de măcelul prizonierilor, ce ni se atribuie nouă. Mă cutremur când mă gândesc la consecinţe.
18	octombrie. — Comunicat liniştitor, dar nimic despre Dobrogea: „Situaţia neschimbată". După Radio însă inamicii sunt deja pe linia Ostrov (cel de sus) — Babadag, şi cotropirea pare împinsă peste tot. într-un interviu din Neue Freie Presse, Hindenburg spune că desfacerea de România are avantajul de a le permite să manevreze, în loc de a fi reduşi la luptă de poziţii! Probabil că manevra cea mare este prin Dobrogea pe Dunăre.
De la colonelul Bacalbaşa, de la Grig. Carp ştiu că unităţile noastre de acolo sunt sfărâmate. în regimentele 38,78 efectivul este redus la 10%. Ruşii nu s-au bătut nicăieri.
Zăioncikovski, beat sau zăpăcit, nu a dat nici un ordin: atât numai că ruşii fugeau pe capete. Nu s-a luat măcar precauţia de a se scăpa materialul de căi ferate.
Intre altele am pierdut 9 locomotive (Butculescu) din care 2 Pacific. Hiott spusese că la Marele Cartier se spera să se scoată 16-20.000 de oameni dm cele patru divizii bătute în Dobrogea. în realitate nu se ştie ce se mai adună dintr-însele.
Precis: Cernavodă nu s-a apărat din lipsă de tunuri!
— Barou Ştirbei telefonează că a făcut Regelui comunicarea mea şi că îndată ce se va linişti cu boala Principelui Mircea, Regele mă va chema.
— Mihăescu, administratorul meu, a fost la Giurgiu. Totul este închis şi părăsit. Se deschid prăvăliile oamenilor şi poliţia ia ce vrea şi lasă în loc nişte vagi chitanţe cu suma ce-i place. Nu intri în oraş fără ca să se adune câini flămânzi, cârd de pisici miorlăitoare...
— In Severin (Frumuşanu) jaf şi bunul plac. A fugit Costescu, a fugit Tiberiu Axente. G. Constantinescu stă la vie, iar poliţaiul Bungheţeanu arestează oamenii şi le dă drumul pe bani. Nu mai găseşti nimic. Articolele de prima necesitate au dispărut. Tunurile grele s-au luat. Oamenii aşteaptă dezlegarea soartei lor cu resemnarea fatalismului... Ideal Naţional!
— Jean Cantacuzino a fugit la Iaşi în ziua înfrângerii din Dobrogea. Sora lui, doamna Sturdza, mi-a spus că în fugă şi-a luat băiatul nevindecat de la spitalul Şcolii de Poduri şi Şosele, iar soţia sa i-â adus în depozit argintăria lor şi obiectele de valoare. —.Aflu în urmă că J. Cantacuzino s-a reîntors; tot aşa şi N. Xenopol.
— D'Harcourt a vorbit cu Berthelot, căruia i-a comunicat conversaţia mea chiar în acea zi (15 octombrie) când a dejunat la mine şi i-a explicat motivele refuzului meu de a face parte din Guvern. Generalul este măgulit de încrederea ce-i arată Regele, dar situaţia lui este foarte falsă, căci ne-fiind nimic oficial el trebuie să fie circumspect. îşi dă părerea asupra lucrurilor, dar nu o poate da încă asupra persoanelor. Dar o va da. Nu este numai generalul Iliescu, „mai sunt şi ruşi" (sic), şi el trebuie să fie foarte prudent. Când lucrurile vor fi reglate, trebuie să intru în Guvern pentru a realiza „Uniunea Sfântă" — Chiar de n-ar fi decât „pentru a împiedica multe lucruri..."
19	octombrie. — Costinescu a spus lui Dobrovici că Anglia ne pune un miliard ladispoziţie, iar noi răscumpărăm cu 3.200 de franci grâul englezilor. Aşa că războiul plăteşte o mie de franci mai mult vagonul de grâu pentru consumaţia internă. Dobânzile miliardului se umflă, bineînţeles cu atât! Epoca din 14 octombrie povesteşte operaţia şi, ironie sau slugărnicie, ea glorifică binefacerile contractului englezesc care ne-a păstrat acest grâu în ţară! (Toată recolta noastră se află în magazie!)
20	octombrie. — Scenă cât se poate de comică, petreeută în cabinetul lui Angelescu:
Primarul zicând că era pe cale să monteze un spital, când îi s-a anunţat că se evacuează..., Angelescu îl întrerupe: „Cine a spus acest lucru: că se evacuează?" — Primarul:... „Şi cu toate aceste mi s-a comunicat". — Angelescu: „Niciodată nimeni nu s-a gândit la aşa ceva!" Am surâs, şi conversaţia a urmat asupra spitalelor. Astăzi le e ruşine că le-a fost frică şi cum Moldova este acum mai expusă ca Muntenia, ei se agaţă de Bucureşti.
— Ingrijorare spre Predeal şi în valea Oltului. Lupte violente şi continue. Dintr-o convorbire telefonică avută cu ministrul Angelescu nu ar reieşi vreun progres la Predeal.
21	octombrie. — Ruşii se poartă peste tot ca în ţară cucerită. Chiar astăzi comandantul Etapelor a fost silit să scrie lui Tatarinov scrisori de extremă asprime. La Hârşova (raportat de d-rul Constantinescu) ei au tras asupra primarului, care e rănit. Pradă peste tot şi Dobrogea a fost devastată de ei. Cămărăşescu a fost silit să intervină în persoană pentru a proteja pe un judecător de pace care voia să-şi oprească un fotoliu în propria lui cameră, care fusese ocupată în lipsa lui de patru ofiţeri ruşi!
Toată Moldova le este abandonată şi la tragic se adaugă şi ridicolul: Nicu Săveanu este numit Comisar General, Titulescu este numit Consilier Juridic pe lângă acest comisar, şi amândoi delegaţi pe lângă Marele Cartier rus: or, generalul rus lance viei nu înţelege să se stabilească în Moldova!
— Principele Mircea a murit azi-noapte la ora 3. El va fi depus provizoriu în capela de la Cotroceni, Curtea de Argeş fiind prea aproap6 de frontul de la Olt...
— Comunicatul are două puncte grave: „Predealul, unde trupele noastre şi-au menţinut poziţiile" şi Oltul: „pe stânga Oltului lupta continuă violentă pe tot frontul". Este a şasea zi.
— Oficiosul L'lndependance Roumaine conţine un articol ignobil, pe care îl pun la acte: „Plecasem pentru a elibera pe fraţii noştri de jugul unguresc şi ne-am eliberat singuri de dominaţia germană. Numai această victorie ar compensa toate sacrificiile noastre!" Evident: 100.000 de morţi şi răniţi, dar prietenii politici sechestri la bănci şi la petrol.
— In Dobrogea nu mai avem decât trupe puţine. Costel Filiti, Regimentul 7 Artilerie, îmi spune că regimentul lui a trecut pe podul de la Macin şi este la Brăila, Ruşii, aproape singuri, ţin linia Babadagului. Germanii au dat aşa mare importanţă celor petrecute în Dobrogea, încât împăratul a hotărât ca al 3-lea Regiment prusac (nr. 29) să poarte numele de Mackensen. Ei anunţă că ne-au luat: 152 ofiţeri, 9.920 soldaţi, un steag, 37 de tunuri şi 47 mitraliere!
22 octombrie. — în biserica de la Cotroceni s-a slujit la ora 12 înmormântarea micului Principe. Curtea... în întârziere cu 1/4 de ceas! Lipsă de orice ordine. Pentru a putea răzbi în partea dreaptă, rezervată oficialităţilor, trebuia să escaladezi treptele de lemn, prost vopsite, ale unui tron. Pentru Regină: o pernă de canapea, de mătase galbenă şi un fotoliu de creton, stil cameră de hotel mobilat. Se avusese ideea ciudata de a se ruga doamnele să vină în costum de infirmiere, şi nimic mai puţin oficial decât fusta scurtă de pânză albastră, bonetul „cauchois" al lui Lady Barklay şi reverele roşii la mantaua de „nurse" a Marthei Bibescu. Familia Regală, după ce a însoţit micul corp depus în partea stângă a bisericii, s-a retras fără ca să se fi putut defila în faţa ei sau ca Regele să fi mulţumit. Ca servitor, un mic „paracliser" jerpelit, a adus florile şi le-a aşezat împrejurul catafalcului...
— Monitorul Oficial anunţă că s-a dat generalului Zaioncikovski marea Cruce a „Coroanei României"; şi că în acelaşi timp Moruzi a fost făcut ofiţer al aceluiaşi ordin, împreună cu toţi ceilalţi ofiţeri ruşi aghiotanţi ai generalului. Ce s-ar fi putut oferi dacă generalul ar fi fost învingător, şi dacă trupele sale n-ar fi rupt-o la fugă? Este de plâns! De altminterea ordinul de zi al generalului prin care îşi ia rămas bun este un monument de inconştienţă!
— Peste tot sunt conflicte cu ruşii. Ei tratează provinciile noastre în ţară cucerită, şi generalul Popovici a plecat în anchetă pe tot frontul Ga-laţi-Burdujeni. Un colonel rus trebuia să însoţească pe Popovici: el a refuzat, „neprimind a fi controlat". S-au dat ruşilor 36 de trenuri pentru transporturile lor: dar ei le opresc pretutindeni la ora 5, pentru ceai sau pentru repaus. Rapoarte de la Roman şi de la Bârlad, transmise foarte îndulcite lui Tatarinov, îi acuză de jafuri. Ei nu respectă mai mult bunurile Statului sau ale Căilor Ferate decât proprietatea particulară. La Galaţi a avut loc un conflict armat între patrulele lor şi ale noastre. La Tulcea au gonit autorităţile noastre civile şi a fost nevoie de ordine formale de la Interne pentru ca ele să fie reintegrate. La Piatra nu se mai vede nici un ofiţer român. La
Bacău au băut toată apa de Colonie din farmacie. La Iaşi s-au legat în plină stradă de doamna Marzescu şi de doamna Troteanu; în orice caz toate femeile sunt rugate să nu se arate în public după ora 6! Furturi, siluiri, beţii: aceste cuvinte revin la fiecare frază, când îţi vorbeşte cineva de ruşii de la noi.
— Murgăşanu, ca fost filogerman, a fost transferat de la Corpul I la Armata a IV-a, pentru a fi trimis la trupă! Se zice ca fratele lui Iliescu, medic din Craiovă, ar fi instigatorul. Aceeaşi dispoziţie luată pentru Bubi Diamantescu.
— După comunicat, situaţia este grea pe văile Prahovei şi Oltului; sunt temeri în direcţia Titeşti-Suici-Curtea de Argeş. — Germanii au evacuat Vaux, aşa că brâul Verdunului este reconstituit. — Ruşii sunt bătuţi pe frontul lor de la Narajovka: ei recunosc că au pierdut poziţii; respinşi la sud, la Dorna-Vatra; maltrataţi pe Narajovka (lupta a ţinut 7 zile), tot respinşi la nord pe Stochod; pare că s-au desfăcut pentru a fortifica linia Carpaţilor-Dunăre, cum pe de altă parte germanii s-au slăbit în Franţa pentru a duce efortul lor pe Dunăre. Ţara noastră devine teatrul războiului!
— O notă specială: Buletinele germane anunţă că Principele de Hohenzollern (evident Wilhelm), fratele Regelui nostru, merge în Transilvania pentru a inspecta trupele care luptă în contra noastră; şi că Principele Henric de Bavaria, nepotul Regelui Bavariei, care conduce un batalion în contra României, a primit „Crucea de Hohenzollern".
23	octombrie. — Romulus Voinescu, pentru a se disculpa de acuzarea că ar fi cerut la Banca Generală copie după contul meu curent şi după contul curent al lui Culcer, spune că a fost însărcinat să revadă dosarele „suspecţilor acuzaţi de spionaj!" De ce, căci aceasta era însărcinarea personală şi sustrasă cu mare grijă de la orice control, a lui Panaitescu? — Nu a fost vorba decât (şi îmi arată hârtia originală) de Petersen, de Salo-monsohn, de Russel, de Boettger, de Roselius, într-un cuvânt de toate capetele mari ale finanţei din Berlin! Ca prostie, e în adevăr frumos! El mii povesteşte descoperirea, asupra unei spioane, a unui lung memoriu al lui Roselius, fotografiat pentru a fi remis lui Brătianu, în care erau menţionaţi toţi oamenii politici români. — (N-ar fi vorba de faimosul dosar în contra lui Bussche, pe care se lăuda Brătianu că-1 posedă?) — Siguranţa mănâncă 120.000 lei pe lună, Panaitescu n-avea franc: acuma înoată în bani; când a fost panică, el a schimbat 50.000 de lei în ruble şi 50.000 în franci francezi. Tot ce spune el este cuvânt de evanghelie pentru Brătianu. Panaitescu este acela care arestează oamenii sau le dă drumul, după bunul lui plac. Este adevărat că eliberarea din câmpul internaţilor a costat o avere pe Farchy. — Un comandant de câmp de internaţi a realizat în patru zile 60.000 de lei pe spinarea internaţilor. Şeful poliţiei din Severin, Bun-gheţeanu (vezi 18 octombrie) este un bandit, destituit şi repus la loc cu un supliment de soldă, de la clasa a 2-a la clasa 1-a, care i se dă din fondurile secrete. — Poliţia rusească nu ajunge la arbitrariul şi la stupiditatea Siguranţei noastre: şi aceasta o spune inspectorul-şef!
De altminterea ceea ce se petrece este o neruşinare: s-a dat drumul la 7.000 de germani şi austrieci: acum se reiau unul câte unul. Q teroare groaznică!
24	octombrie. — Comunicatul nostru recunoaşte că am pierdut tranşee pe Diham, pecare îl aşează la nord-vest de Azuga, pe când el se află la nord-vest de Buşteni. Buletinele germane dau mare importanţă acestui câştig. Pentru ei era un punct foarte fortificat. Ei arată ca prizonieri făcuţi de ei: un colonel, 14 ofiţeri şi 647 de soldaţi! Comunicatul lor mai vorbeşte de ocuparea unei insule la nord de Pirgos, cu capturarea a 2 tunuri de 57. (Insula se află în sus de Giurgiu.) — Din nou este îngrijorare în atmosferă. — Ceea ce nu împiedică să avem un regiment format din adunături, căruia s-a dat titlul „Nr. 120 Feldioara"!
— Germanii şi austriecii au proclamat ieri, 5 noiembrie, reconstituirea Poloniei în Regat autonom. Guvernatorul von Besseler acordase mai înainte oraşelor de peste 20.000 de locuitori dreptul la alegeri municipale. Lempicki (Radio) este şeful noului Stat (presupun şeful Cabinetului). Pentru germani este un aliat care va putea să ridice trupe şi să întărească contingentele de la graniţă. Ieri, duminică, la Varşovia, demonstraţiile s-ar fi prelungit târziu noaptea.
25	octombrie. — Comunicatul german declară că au luat Omul: acest punct comandă Sinaia şi Buşteni. Comunicatul nostru se mărgineşte a spune: „în valea' Prahovei, violente bombardamente". — Germanii mai zic: „Am câştigat teren în sud de Turnu Roşu", iar comunicatul nostru: „Pe malul stâng al Oltului, lupte violente în curs". — Iată cinci zile de când ni se spune: lupte violente. „Giurgiu a fost bombardat", zice comunicatul. Dar zvonul că inamicul ar fi trecut Dunărea circulă cu persistenţă.
— Marius Teodorian a revăzut pe Netzhammer, pe care Regele îl mai vizitează. Pentru arhiepiscop Regele este „hebete"! El nu ar fi cedat fără presiunea: Regina — Martha Bibescu.
— Regele tot aştepta ofensiva lui Hindenburg. (Sic)
— Generalul Dragalina a murit. Dacă ar fi fost lăsat liniştit la Cra-iova, în grija lui Poenaru, care ar fi putut să-1 caute la timp, este probabil că aceasta nu s-ar fi întâmplat. înţeleg să trimiţi cuiva chirurgul: în automobil, maximum 8 ore; nu porţi pe drumuri, un grav rănit, 30 de ore cu drumul de fier.
— Culcer a fost primit de Rege, care i-a zis „tu", i-a strâns amândouă mâinile. A făcut apel la fidelitatea lui şi aproape a recunoscut că fusese victima unei intrigi.
26	octombrie. — G. Ştirbei îmi aduce demisia lui de la Crucea Roşie: i s-a-rechiziţionat automobilul, fiindcă Principele Carol l-a desemnat...având poftă de un Rolls Royce puternic. — O spun verde lui Henri Ca-targi, faţă fiind şi nevasta sa.
— Buletinul nostru vorbeşte de tir de artilerie şi de infanterie de-a lungul Dunării. Deci: o încăierare undeva!
— De trei zile nu mai sunt trenuri la vest şi la nord de Bucureşti. Totul este, evident, teren de luptă. Se spune într-un mod copilăresc, şi publicul crede, că aceasta este pentru a duce lemne la Bucureşti!
27	octombrie. — Comunicatul nostru este gol, nu raportează decât violenţa luptelor în valea Prahovei şi pe malul stâng al Oltului. Al germanilor mai îngrijorător: ei ne-au luat înălţimile de la Spini (ceea ce este mai jos ca regiunea Racoviţă-Ţiteşti mărturisită de noi), cu 10 ofiţeri şi 1.000 de oameni prizonieri! Pe ambele puncte se desemnează un atac crâncen.
Ţinem bine, dar pierdem mulţi, foarte mulţi oameni...
— Flota rusească a bombardat în zilele de 2 şi 4 noiembrie sărmana noastră Constanţa şi a făcut ravagii mari... Pe frontul Dobrogei, am reluat Hârşova — incendiată de inamic — şi buletinul comunică că bulgarii au ars Topal, care fiind cu zece km mai jos de Hârşova, indică o retragere a frontului lor.
— Culcer a văzut pe Vintilă Brătianu care a mărturisit sincer că singură politica dictase revocarea lui. I-a reproşat faptul că a crezut totdeauna în superioritatea germanilor şi că s-a îndoit de succesul nostru. Culcer a răspuns că dacă patriotismul lui nu era o garanţie suficientă, mai era o altă garanţie: salvgardarea lui personală. El nu are decât pensia sa ca să trăiască şi dacă Statul român cade, mijloacele lui de trai dispar. — Vintilă: Nimeni nu pune la îndoială curajul d-tale; — dar „atmosfera"... şi „opiniile politice" ale prietenilor lui Culcer... cuvinte ce i-au scăpat!! Sectarism prostesc, care nu s-a schimbat cu toată gravitatea momentelor.
Culcer mi-a afirmat din nou că tot frontul lui cedase; că rapoartele lui Cocorăscu nu mai permiteau nici un dubiu; că Dragalina îi mărturisise că mergând pe front, imediat ce luase comanda, a oprit 2 companii care părăsiseră poziţiile lor fără să fi tras un foc de puşcă; că şi col. Anastasiu şi-a părăsit poziţiile descoperind Târgu Jiu; şi că fără nebunia centrului bavarez, care s-a năpustit asupra oraşului pierzând orice contact cu aripile sale rămase înapoi, niciodată Dejoianu, cu cele două batalioane ale lui, n-ar fi putut să-i ia în flanc şi să dea peste cap toată divizia. De altfel manevra lui Dejoianu, adus din Severin şi executând manevra, care de 45 de zile era, din lipsă de rezerve, singura manevră pe care o putea face pe un front atât de întins, fusese prescrisă de el şi Dragalina a triumfat cu planul lui. De altminterea germanii au adus o nouă divizie şi de 3 zile comunicatul nostru este mut asupra acestui câmp de luptă. Culcer mi-a mărturisit că trupele sale, după luarea Merişorului, au masacrat 80 de germani şi câţiva ofiţeri care se predaseră. Faptul a fost constatat de germani şi relevat în buletinul lor. Culcer, evident, deplora faptul.
28	octombrie. — Buletinul nostru: mai mult ca searbăd. El menţionează în special violenţa atacului pe aripa noastră stângă din valea Prahovei. Buşteni? Poiana Ţapului? M. Pherekyde spunea ieri că de miercuri se anunţa un atac general românesc, şi era cam îngrijat de lipsa de ştiri.
— Buletinul german semnalează moartea Principelui Henric de Bava-ria, care fusese decorat în Dobrogea (vezi 22 octombrie), rănit mortal la 7 noiembrie, şi încetat din viaţă în noaptea de 7 spre 8 noiembrie. Cu Principele de Hesse, este al doilea Principe de sânge ucis pe acest front.
— De notat o corespondenţă Radio din Paris, distribuită gazetelor dar suprimată de Cenzură, care sub pretextul de a arăta tot ce ne-a trimis Franţa şi tot ce ne-a dat Rusia, ne trage un bobârnac: „Se credea că armata română prezenta toate garanţiile necesare pentru a rezista forţelor ce Statele Centrale erau în stare să îi opună"... „România, puţin surprinsă de metodele războiului la care nu era preparată..."
29	octombrie. — Comunicatul nostru poartă ştampila uşurinţei extraordinarului nostru Stat-Major! Pentru prima oara se vorbeşte de lupte pe malul drept al Oltului: „Am oprit atacul inamic la Riglău şi Sărăcineşti". Toată lumea cunoaşte Sărăcineştii lui Dissescu, la porţile Râmnicului Vâl-cii, dar nimeni nu cunoaşte un Sărăcineşti pe graniţă; iar asupra Riglăului harta e mută. A.fost ca un trăsnet în oraş! Comunicatul adaugă că la est de Olt am progresat şi luat muntele Frunţile. Dicţionarul arată: Frunţile în Vrancea şi în Gorj şi atâta tot!
Germanii, din contră, afirmă că au progresat la sud de Turnu Roşu şi că au depăşit sectorul Băeşti. Presupun: Băiaşi, râu la sud de Spini, căci Băeşti este foarte aproape de Curtea de Argeş, ceea ce ar fi îngrozitor! în definitiv: nici o ameliorare serioasă. Darvari îmi spune că Buşteni nu mai există! Ieri: mare afluenţă de răniţi... , ,
— Am văzut ieri pe d'Harcourt, bolnav. După ce a insistat asupra binelui ce ar resimţi ţara prin intrarea mea în Guvern, am ajuns a vorbi de Rusia. — Eu: „Am trecut drept adversar al Franţei, când în realitate voiam neutralitatea fiindcă îmi este frică de Rusia..."
El: „Şi nouă! Şi dacă vrem o Românie tare, este deoarece căutăm ceva de opus Rusiei"! — Acesta nu este primul zvon ce- am asupra divergenţei dintre francezi şi ruşi.
— La amiază găsesc o convocare pentru ora 4, la M.5. Regele. Audienţa a ţinut o oră şi jumătate. De ce?... Situaţia s-a întărit; el n-a fost niciodată pesimist; le zicea: „Graniţa este la 10 zile de mers, nu se vine aşa dintr-o dată asupra Bucureştilor..." — Eu; „Panica pe care au răspândit-o sferele înalte este o ruşine; ce însemnau acele mutări?" — Regele: „Pentru cele mai rele eventualităţi trebuiesc luate precauţii; dar nu se mută decât lucrurile secrete". — Eu: „La ce bun, căci dacă Bucureştii cad, ţara este tăiată şi suntem îngenuncheaţi". — Regele: „Nu, dacă armata este salvată". Şi atunci Regele dezvoltă ideea, că dacă se părăsea Oltul, care este o. linie rea de apărare, şi se lua o linie de apărare la estul Bucureştilor, armata rămânea intactă: „în acest mod era strategiceşte o posibilitate de a scăpa armata". Pare a reieşi din convorbire că astăzi acest proiect nu ar mai fi aplicabil. — Ar admite oare acum Regele concluzia mea: Bucureşti luat, este sfârşitul războiului nostru? Ruşii au trimis 5 corpuri, dintre care al 4-lea corp siberian şi divizia de infanterie (acea de la Constanţa-Pe-troşiţa, — vezi 13 octombrie) pentru Dobrogea. — Regele: „Dar de o lună ar fi trebuit să vină! Ei se mişcă întotdeauna încet, încet. Am fost silit să scriu, după cum ştii, împăratului, care a aprobat planul meu!" — Eu: „Sunt trupe de rezervă din interior, sau trupe luate de pe alt front?" — Regele: „Nu, este armată luată de la Riga". (Cât de mult justifică aceasta ceea ce spusesem la Consiliul de Coroană!)
Am profitat de faptul că proiectul de a părăsi Bucureştiul nu mai era la ordinea zilei, pentru a cere Regelui ca tezaurul Băncii Naţionale să fie readus la Bucureşti: „Acest tezaur ar fi mai în siguranţă aci decât pe malul Prutului şi ce mare asigurare pentru public!" — Am revenit desluşit, de doua ori, asupra acestei idei: „Trebuie ca M. V. să o ceară Guvernului său".
O idee justă: La Armata a IV-a, totul a mers bine fiindcă comandamentul a fost mereu cu trupele. Culcer a făcut-o la început şi a avut succese. — „De ce ne lipsesc puşti?" — Regele: „Regele Carol se opusese să se cumpere puşti de rezervă (?!). — l-am cerut în 1913 să avem o puşcă şi jumătate de om. El mi-a răspuns că «erau idei stupide». Fiul meu era de faţă". (De ce această atestare?) —. Eu: „Dar de atunci?" — Regele: „Francezii sunt de vină, căci de mult erau comenzile făcute". — Eu: „Dar la început austriecii ne-ar fi dat câte am fi vrut, în schimbul benzinei".  Regele: „Da. Dar deosebirea de calibru?" (Nu înţeleg obiecţiunea, fiindcă Regele adaugă că avem acuma: calibrele 6 1/2, 8, puşca Lebel şi puşca cea veche!) Asupra generalilor, cum eu atacasem pe Iliescu: „Dar Berthelot mi-a spus că se lucrează foarte bine cu el. Berthelot se înţelege bine cu Beleaev, foarte gentleman. — Culcer s-a arătat în adevăr obosit. (Spusesem: M. V. a fost prea aspru cu el). Lupescu este acela care trebuie să-l fi influenţat: nervii au făcut din Lupescu o cârpă: nu se mai ţme în picioare. Crăiniceanu a mers foarte bine la început, apoi nu ştiu ce s-a întâmplat, căci şi-a pierdut capul... " — Eu: „Capul pe care nu l-a avut niciodată". — Regele: „Pe Olt se găseşte un ofiţer, care şi-a făcut toate studiile în Germania şi care se bate foarte, foarte bine (Lăzărescu). (întorsătura frazei părea că vrea să zică că se bătea foarte bine, cu toate că a fost crescut în Germania ...!) Generalul Paraschiv Vasilescu este foarte bun; ştii pentru ce? Pentru că e zgârcit"! — Nu înţeleg. Atunci Regele îmi explică: el a încălţat divizia lui cu opinci, şi are toată provizia de bocanci intactă! înaintea acestui criteriu militar, mă înclin.
Am deschis chestiunea prizonierilor: actele dresate de germani în contra noastră, greutatea de a ne putea servi de prezenţa prizonierilor bulgari, toţi sau aproape toţi curăţaţi; am găsit pe Rege foarte puţin sensibil în această chestiune: „S-au ucis prizonieri din ambele părţi; nu ruşii au executat pe prizonierii noştri bulgari, ci sârbii, care nu sunt sârbi; ofiţerii da, dar trupa este cehă sau croată.
Povestesc anecdota culeasă de Tzigara, acum o săptămână, de la ţăranca din Cornetu, vizitată de o patrulă dublă germană care, fără să o maltrateze, i-a luat mălaiul şi toate bietele ei provizii. Regele adaugă: „Au vrut să aibă şi fete; le-au avut, dar a doua zi de dimineaţă ai noştri au venit şi i-au prins pe toţi!" (Acestea sunt evident istorioare inventate, care i se povestesc la Cartier drept informaţii.)
Reamintesc destrăbălarea internă, scandaloasa atotputernicie a lui Pa-naitescu, arestările arbitrare şi mă întind lung asupra cazului lui Radu Ivă-nescu şi al lui Petro de la Sinaia. Regele ştie că au fost eliberaţi din arest pentru bani!
— Amiralul Gracoski îmi spune că ruşii au distrus toate la Broşteni
— „domeniul Regelui", repetă amiralul, şi că acest fapt trebuia să fie adus la cunoştinţa împăratului. El se urca la Rege pentru ca să-i remită telegrama.
30	octombrie. — în capul gazetelor apare decizia lui Şefban, prefect de Tulcea (ocupată de ruşi). El opreşte vânzarea de alcool, a apei de Colonie şi de orice parfum cu bază de alcool. Aceasta este mai semnificativ decât orice.
— Dl. Dinu Brătianu vine să mă întreţină de o chetă de făcut de Ministerul de Război. Se vor lua ordonanţelor şi sanitarilor uniformele lor pentru a fi date regimentelor, iar ei vor fi îmbrăcaţi cu haine civile care se vor cerşi: „Am fi avut destule echipamente, dar în dezastrul de la Sibiu oamenii au aruncat tot ce aveau: raniţe, mantale, tunici". (Dar pentru Dumnezeu, câţi erau')
— Ca documentare a clicii militare: prefecţii au fost trimişi pe front pentru a-şi da seama de spiritul trupelor etc. Dunca (prefect de Buzău) a primit o scrisoare de la un ofiţer foarte sus-pus (Iliescu?) prin care i se recomandă să înnegrească cât va fi posibil pe generalul Arghirescu. Dunca a păstrat documentul.
— Comunicatul este îngrijorător. Pe terenul Dragoslavelor ni se vorbeşte de lupte cu germanii la Lereşti şi Cândeşti, ceea ce ar indica că Mateiaşul este întors!
31	octombrie. — Carp află de la Mişu Cantacuzino, care venea de la Consiliul de Miniştri, că Orşova ne-a fost luată.
— Comunicatul constată că succesul nostru pe Jiu a fost foarte efemer: ne batem dip nou la Bumbeşti. Germanii au reparat repede eşecul diviziei bavareze. Au adus Divizia 47 care, după Mitilineu, ce a fost pe front cu Berthelot, are aerul că iese dintr-o cutie, atâta este de proaspătă şi bine echipată.
— Buletinul Statului-Major dă forjele care sunt eşalonate pe frontul nostru: Muntenia germani şi aproape deloc austro-ungari; Moldova numai austro-ungari.
1 noiembrie. — Gazetele publică, după Le Temps, un interviu al Regelui acordat ziarului Times. Henri Catargi mă întreabă dacă cunosc cev; mai demn? îi răspund imediat că sfârşitul ar fi putut fi altminterea... şi încă câteva rezerve de făcut! — „Am luat în braţe cauza dreptăţii — şi am avut conştiinţă de sforţările pe care le făcea inamicul pentru a ne angaja?
n'« intrigi subtile, ca să luăm partea contrară intereselor noastre!"
— Azi-dimineaţă, subită bombardare a Bucureştilor de către avioane, 8 zic unii, 12 alţii. S-a tras foarte mult cu tunul; şrapnelele noastre au găurit acoperişuri, cu toate acestea nici un aparat de vânătoare, nici unul, care să se fi ridicat. Şi aviatorii francezi nu lipsesc pe străzile noastre!
— Eram convocat la Regină — un comitet; soseşte vestea că Buftea este bombardată, că grădinarul a fost ucis, că fabrica este în flăcări, dar copiii regali sunt la adăpost în subsol. Regina, subit gânditoare, privire visătoare; cearcăne îi apar la ochi; lungă tăcere... Degetul şterge pe furiş colţul ochiului şi, tresărind deodată, Regina cheamă pe Ballif pentru a-i da un ordin relativ la Buftea. Multe lucruri au trecut în această privire pierdută...
La acest comitet, Angelescu îmi spusese: ştirile nu sunt grozave. De fapt, buletinul este foarte trist. Pe Jiu suntem respinşi sub Bumbeşti: aceasta înseamnă pierderea Târgu Jiului. —
La Dragoslavele, aripa noastră stângă a cedat: germanii confirmă luarea Cândeştilor şi anunţă
1.000 de prizonieri! Despre Orşova, comunicatul nostru este mut, dar pomeneşte de acţiune de artilerie „la Cerna". însă Cerna curge la vest de Orşova!
— Fratele Regelui nostru se află pe graniţa Transilvaniei. Venirea lui era anunţată încă de la 22 octombrie. Armata a 9-a i-a oferit un banchet.
Radio comunică că Principele a declarat la banchet că prin prezenţa sa vrea să exprime armatei şi poporului sentimentul revoltei germane în contra violării credinţei. Deci aceasta este o manifestaţie voită.
2	noiembrie. — Cum se scrie istoria: Toată lumea este convinsă că retragerea lui Prezans-a operat în linişte. Wyzanti, sosit de pe front, povesteşte: Când s-a ordonat, verbal, din grupă în grupă retragerea, care nu era deloc nici preparată dinainte, nici anunţată, la aripa dreaptă a avut loc 0 fugă nebună, oamenii aruncând armele, grupele îmbrâncindu-se şi unităţile destrămându-se. Distanţa până la graniţă a fost parcursă în două zile, de la 29 septembrie la 1 octombrie.
— Vasiliu ştie că Procopiu şi Banu au luat copie după registrele lui Giinther. Printre cei care au luat bani: Johnson de la Inde'pendance Rou-maine şi Grossmann de la Viitorul, care este dat afară (?), Bogdan-Piteşti
— Comunicatul tot rău. Ne-am retras pe Jiu, la a doua poziţie fortificată. Mi se dă ca sigur că este situată sub Târgu-Jiu. Ar fi vorba să se acopere Filiaşul şi calea ferată. — Şi pe Olt suntem respinşi spre Sălătruc şi Brezoi. Vinerea trecută Berthelot spunea trupelor de pe Jiu (prin Miti-lineu) că trebuiau cu orice preţ să ţină, căci peste vreo zece zile va avea loc la nord diversiunea care va degaja acest front! Iar spre Tulgheş, buletinele constată mai curând un succes al germanilor...
— Cenzura a tăiat din informaţiile gazetelor relative la bombardarea de ieri, numele de Buftea! Şi comunicatul, într-un mod stupid, ca şi când ar fi vrut să accentueze mai bine această tăiere, zice: „Cu această ocazie au aruncat un foarte mare număr de bombe asupra Palatului unde locuiseră Regina şi Principesele României, dar pe care, din fericire, îl părăsiseră după moartea Principelui Mircea!"
3	noiembrie. — Lista de ieri (dosar Giinther) tot pare că a făcut oarecare gălăgie, căci cutoate că n-a apărut nimic în gazete, Banu o ia înainte în Viitorul de azi-dimineaţă spre a dezavua paternitatea ei. Evident, că vreun liberal de marcă trebuie să-1 fi luat de guler, căci nu ar fi avut el asemenea scrupule pentru un opozant. Nu este primul act de laşitate al lui Banu.
—Ne înecăm din ce în ce mai mult. Comunicatul mărturiseşte că ne-am retras sub Târgu Jiu şi că în Argeş germanii sunt la Aref, dincolo de Curtea de Argeş. Astă-seară Bălăceanu mia afirmat că şi acest oraş a căzut. Ştiu că şi convorbirea telefonică pe care o are zilnic Rosetti cu Balş a fost astăzi de un absolut pesimism. — Faimoasa ofensivă a ruşilor în nord, veni-va oare vreodată?"
— Şeteanu îmi povesteşte că la ultimul Consiliu de Miniştri, ţinut la Costinescu, tot corul miniştrilor striga contra generalului Iliescu, care era tratat de „hoţ mizerabil". Când a sosit dl. Brătianu, singur Costinescu a îndrăznit să-i ceară capul, dar nimenea nu 1-a susţinut. Şeteanu afirmă că la Finanţe se găsesc numeroase probe de furturile lui Iliescu. — încă o probă de neruşinarea acestui om, care are mania să ordone mereu: „să muriţi pe poziţii", dar care nu părăseşte saloanele Marelui Cartier. — Ionel Miclescu a stat 10 săptămâni în Dobrogea fără ca vreodată să vadă vreun şef; nici măcar pe colonelul St., care, când se ataca, pretindea că el trebuie să rămână lângă drapel. Când la prima retragere la sudul liniei Cernavodă-Constanţa, generalul rus propusese o retragere de 20 km. pentru a reconstitui unităţile şi pentru a ocupa tranşeele preparate, Iliescu ordonă o retragere pas cu pas, sau moartea pe teren. Rezultat: dezastrul!
Şeteanu mi-a mai povestit că în localităţile unde s-au spart butoaiele cu vin şi de alcool, ruşii se puneau pe brânci pentru a bea din canalul străzii! — La Tulcea ei se opun ca autorităţile să verse şi acolo vinul, cu toate ordinele lui Zaharov. Şi I. Miclescu îmi spune că în Dobrogea atât au jefuit ruşii, încât nici jefuitorii români n-au mai găsit nimic de luat...
— Germanii anunţă că ne-au luat marţi, 14 noiembrie, încă 1.800 de oameni, 4 tunuri şi 23 de ofiţeri!
4	noiembrie. — Bieţii noştri soldaţi se bat peste tot admirabil! Slăbiciunile începutuluisunt larg compensate. Toţi acei care i-au văzut pe front recunosc ce oameni de treabă sunt. Din nenorocire cad prea mulţi: ne topim într-un mod lamentabil... Koenigswusterhausen zice textual: Românul îşi apără cu îndârjire pământul patriei sale! Şi acei care spiin aceasta sunt adevăraţi cunoscători...
Buletinul este prost. Pe Jiu suntem la Ştefăneşti, — 25 km de la calea ferată sub Târgu Jiu, iar în valea Oltului, buletinul dă Enciuleşti ca punct de retragere — 15 km de Curtea de Argeş. — Virtual, dacă nu în realitate, Curtea de Argeş este pierdută!
Şi noi continuăm prostiile noastre: la Răducăneni, Seulescu a văzut un biet grup de ostatici ridicaţi din regiunea Cic şi care erau transportaţi, pe jos, pe ploaie, de la Huşi. Un bătrân, milionar, tocmai murise. Administratorul de plasă îşi smulgea părul din cap, neavând decât o şcoală pentru a-i găzdui. Printre ei: un primar, un preot, un director de liceu, un notar.
N-au avut decât o singură cerere: să li se dea cu ce să se spele. Seulescu le-a trimis de la Iaşi ligheane şi prosoape! Ce frică îmi este de nota de plătit!
5	noiembrie. — Situaţia tot rea, mai mult prin ceea ce se află decât prin ce ne spunebuletinul. Buletinul povesteşte simplu, că în văile Oltului şi Jiului lupta este aprigă, şi că am cedat puţin. Dar ministrul Antonescu mi-a spus că spre Argeş merge prost şi de pretutindeni se confirmă pierderea unei brigăzi. — De altminterea panica bântuie din nou în rândurile guvernanţilor. Se evacuează răniţii din Craiova şi probabil şi autorităţile.
— Maiorescu azi-dimineaţă a aflat din izvor sigur pe care nu îl poate divulga că generalul Berfhelot preconizează că trebuie apărat Bucureştiul, casă cu casă. S-ar fi şi început să se sape tranşee împrejurul oraşului. El se întreabă dacă nu trebuie combătută această tendinţă: Bucureştii oraş cucerit ar însemna pierderea tezaurelor noastre de la Academie, distrugerea documentelor care ne permit să punem adevărata istorie a începuturilor noastre în locul basmelor care au legănat deşteptarea noastră. Maiorescu este de acord cu mine că Parlamentul nu poate fi convocat la Iaşi, cum se spune; în caz de s-ar produce această eventualitate, noi nu am merge la Iaşi.
— Buletinul nostru din 2 noiembrie anunţă luarea de către trupele noastre a Baiasciocului, la 10 km. nord de Cernavodă, ceea ce era un mare progres. — Buletinul german zice că este o pură invenţiei
6	noiembrie. — O telegramă a lui Marincu de la Calafat, pe care Cenzura a lăsat-o să treacă, ne vesteşte la Crucea Roşie că Băileşti „este evacuat". Evident că noi nu am fost vestiţi! — De două zile domneşte o mare agitaţie privitoare la evacuarea Craiovei. Am cerut ştiri în această privinţă lui Angelescu, care mi-a răspuns că se mai aştepta un ultim ordin al Statului-Major, dar că spitalele Crucii Roşii rămân, pretutindeni, în orice caz pe loc.
— Gazetele ruseşti Birjevaia Viedomosti şi Novoie Vremia povestesc isprăvile „bravilor" marinari ruşi care, când cu ocuparea Constanţei, au putut sub focul „artileriei grele" germane şi bulgare, să nimicească depozitele, să incendieze petrolurile etc. Aceste povestiri au fost redate de Dimineaţa de ieri şi La Politique de azi-dimineaţă. Germanii anunţă în gazetele lor (Nauen, 4/17 noiembrie) că au capturat la Constanţa 3.000 vagoane de petrol, 2.700 vagoane de benzină, 1.700 vagoane de cărbune mineral, un foarte mare stoc de grâu, un depozit mare de zahăr şi cafea suficient pentru toată armata! Şeteanu mi-a dat aproape aceleaşi cifre! Iar prin Matila Costiescu s-a ştiut, ceea ce Pilescu îmi spusese înainte, că flota rusească a şters-o pe nesimţite.
In urmă, spre a acredita basmul gazetelor, flota s-a întors în zilele de 2 şi 4 noiembrie şi a bombardat Constanţa: cel puţin vor fi pagube (foarte mari, zic telegramele) în oraş, ca dovadă a unei activităţi care greşeşte data cu 15 zile! Este grozav pentru sărmana noastră ţară!
7	noiembrie. — Splendidă dimineaţă, plină de soare; iar clopotele sună din răsputeri pentru a prevesti bombardarea şi ştirile sunt cât se poate de rele...
Mi se spusese ieri (Darvari) că inamicii au ocupat Filiaşi, de unde se întind la est, la sud, la vest. Astăzi buletinul german zice textual: „Puternice forţe române au fost străpunse între Jiu şi Gilort în bătălia de la Târgu Jiu şi bătute, cu pierderi extraordinar de mari şi sângeroase. încercările de a ne învălui cu forţe mari, aduse de la răsărit, au eşuat. Trupele noastre au ajuns linia Orşova-Craiova". (Ora 11: Timp de 5 minute bombardarea aeriană este foarte intensă.) Germanii mai anunţă că această Armată a 9-a, care luptă în contra noastră, a luat de la 1 la 18 noiembrie (deci este exact că alaltăieri s-a produs succesul lor cel mare!) — 189 ofiţeri, 19.338 oameni, 26 tunuri, 72 mitraliere.
— Procedeele de disoluţie ale lui Iliescu continuă! Ieri, Ressel a spus că „invidia" nu a încetat să-şi producă ravagiile. Averescu preparase o ofensivă la Predeal, şi în ultimul minut i s-au luat două divizii!
8	noiembrie. — Veşti şi mai triste. De la prefectul de poliţie am aflat că avangarda intrase ieri la ora 4 în Craiova. La Poştă, am avut cunoştinţă de o convorbire telefonică între Brătianu şi Poenaru, ajutorul de primar (primarul Romanescu fiind fugar), acesta din urmă calificând de criminal ordinul de a incendia morile şi refuzând să-1 execute, iar Brătianu scuzân-du-se că are să refere Regelui! Orice comunicaţie cu Craiova este întreruptă, şi cum comunicatul zice azi-dimineaţă că ne retragem spre Craiova, este sigur că oraşul nu mai este al nostru!"
— Culcer consideră divizia de la Severin ca pierdută, căci o retragere pe câmp deschis, de-a lungul Dunării, i se pare absolut imposibilă. Evacuarea Craiovei este un fapt sigur; deci, chiar dacă trupele noastre ar ajunge la Calafat, linia ferată nu le-ar mai servi la nimic!
— Zaplachta şi Bărdescu, la Crucea Roşie, mi-au spus că au primit de la Iliescu un ordin ameninţând cu rigorile legii „unele cercuri din spitalele din Bucureşti, care sunt cuiburi de filogermanism". Nebunie de panglicari!
— Mişu Cantacuzino a dăscălit două ore pe Mavroiani, pentru ca să mi se facă propuneri. După moartea lui Filipescu, el aştepta un cuvânt de la mine... (Vezi 10 noiembrie.)
—C. Argetoianu s-a întors încântat de călătoria sa la Petrograd, după ce instalase pe tatăl său la Odessa...
— Generalul Lupescu, două zile înainte de a fi rechemat, a spus lui Ve'rzea că era foarte vinovat că împinsese la război şi că voia să povă-ţuiască pe Iliesc'u să încheie pacea cât mai era vreme, înainte ca ruşii să fi pătruns peste tot. înţeleg acum de ce mi-a spus Regele că Culcer a fost influenţat de şeful lui de stat-major.
9 noiembrie. — Comunicatul anunţă că ne-am retras la est de Craiova, Aflu de la ministrul Antonescu că interesele oraşului au fost încredinţate procurorului-general Poenaru şi unei comisiuni de magistraţi. De altmin-terea Antonescu îmi spune că dă ordin tuturor să stea pe loc; că cursul justiţiei nu poate fi oprit etc. Aceasta este noutate pentru mine, având în vedere precedentele stabilite de aceşti domni. întreb atuncea ce este cu divizia noastră de, la Severin? El îmi răspunde că Berthelot declară „că-i convine să aibă această divizie în spatele germanilor!" Nu s-ar zice că şi ea, la rândul ei, are inamici în şapte? De altminterea, la sosirea francezilor, ei ne spuneau: „Trebuie să ţineţi 10 zile!" Apoi: „Trebuie să ţineţi o lună!" Termenele au trecut de mult ...! Vineri, 28 octombrie, Berthelot pe frontul Jiului exorta trupele să ţină 6 zile, căci ofensiva din nord va veni să-i despresoare (Mitilineu). Suntem în 10 noiembrie, deci termenul a trecut de mult, nici o presiune la nord şi suntem străpunşi peste tot! Berthelot a povăţuit mişcarea de învăluire a Târgu Jiului: numai astăzi se vorbeşte de această mişcare de la care se aşteptau minuni; numai prin buletinul german (vezi luni 7 noiembrie) am aflat despre ea: am fost pătrunşi şi în 48 de ore am pierdut şi Filiaşi şi Craiova. Iată acum că o divizie pierdută, sau ca şi pierdută devine un bine! Şi se pare că, încetul cu încetul, totul trece în mâinile lui Berthelot: Iliescu s-a strecurat pe lângă el, şi Berthelot îl impune Regelui şi lui Brătianu.
In privinţa lui Iliescu, Antonescu îmi spune: „Dar să nu crezi că Brătianu ţine atât de mult la el, şi dacă acesta este, singurul motiv care te împiejdică să vii cu noi, cred că este uşor să ne înţelegem". Aflu că va fi înaintat general de divizie şi că va lua un corp de armată! Am declarat lui Antonescu că dacă se face această înaintare, voi protesta. Antonescu scuză în modul următor intrarea noastră în acţiune: „Nu se mai putea rezista opiniei publice; Filipescu şi Take Ionescu nu mai puteau fi astâmpăraţi; toate acordurile şi conversaţiile erau divulgate; şi, de altfel, cu această neîncetată provocare, desigur că Germania ne-ar fi declarat războiul. Situaţia este gravă, dar ambii coloşi, Rusia şi Anglia, nu pot fi învinşi, pe când Germania a ajuns la limita oamenilor ei. Nimeni nu vrea să micşoreze Germania (?) — ar fi chiar injust, — dar Austria ajunge ca să mulţumească pe toţi: ni se va da Bucovina şi poate şi o parte a
Transilvaniei, dar noi vom restitui Cadrilaterul!" (Dar Tisa?). Am vorbit deschis de manoperele lui Mişu Cantacuzino, care mă dezgustă adânc — şi de candidatura lui Costinescu, pusă înainte de el, la preşedinţia Consiliului, ca a unuia care şi el vrea să înlăture pe Iliescu. Antonescu îmi răspunde: „Dacă ar fi din tagma lui, nu l-ar ataca!"
— La ora 12 se află moartea lui Franz-Joseph, care s-a stins aseară la ora 9 la Schoenbrunn. După ultimul Radio, el ar fi stat în picioare, lucrând până la ultima secundă. Chiar în aceeaşi zi apare în gazetele noastre reproducerea unui articol din Le Temps, care tratează pe von Koerber, ministrul-prezident, actualmente la afacerile străine, de filogerman hotărât.
— Angelescu îmi spune că 15.000 de răniţi transportabili au fost evacuaţi de la Craiova şi că 800 răniţi gravi au fost lăsaţi pe loc. El cere asistenţa prin gări pentru aceşti nenorociţi: călătorie lungă şi înceată. Nu cred în exactitatea cifrei: de unde s-ar fi putut lua trenurile necesare? dar dacă cifra este exactă: vai de ei, sărmanii oameni. Ce înmulţire a procentului mortalităţii!
— Se anunţase înainte de război că eram în stare să producem 10.000 de obuze pe zi, şi unele lupte (Dragoslavele) au costat până la 18.000 proiectile pe zi. Iar fabricaţia noastră dă, după Verzea, 1.000 de obuze pe zi, — după Etape 1.800; şi acum pierdem Craiova şi atelierele ei.
10 decembrie. — Principele Carol caută să stabilească legenda că el a fost în contra acestui război: că s-a zbătut o săptămână, şi găsind pre-paraţia noastră iluzorie, a cerut să aşteptăm primăvara. Aceasta mi s-a raportat de Verzea; Grig. Cantacuzino şi Maioreşcu au auzit şi ei acest zvon.
— Decretul de convocare a Camerei a apărut în Monitor. Cenzura a interzis reproducerea lui prin gazete şi pe româneşte şi pe franţuzeşte; dar l'Independance a putut să1 publice! Nu se prepară oare clandestinitatea dezbaterilor?
— Comunicatul este jalnic: suntem pe punctele pe care le aveam în ajun, iar ieri se spusese că ne aflam la est de Craiova. Unde? Cu cât ne-am retras? Comunicatul adaugă că pe Cerna suntem atacaţi cu violenţă: faimoasa divizie care îi plăcea lui Berthelot s-o aibă în spatele germanilor!
— Brătianu se anunţă la mine pentru mâine, ora 10. Mă duc să comunic aceasta lui
Maioreşcu. Suntem de acord că nu trebuie să ne legăm cu el la nimic şi cu nimic. înţeleg că
Maioreşcu a avut o întrevedere cu Vredenburch şi că acesta ştie că, în caz de pace, integritatea României ar fi acordată, afară de câteva nimicuri dinspre Bulgaria. Când a venit vorba de Dinastie, Maiorescu a tăiat scurt, Partidul Conservator neputând accepta schimbarea ei.
La Maiorescu, Grig. Cantacuzino îmi confirmă că fratele său a fost la Neniţescu pentru a încerca să-1 convingă la o colaborare cu el. Exact ce ştiam şi eu: preşedinţia lui Costinescu. Neniţescu 1-a scuturat cum se cădea. Intrigi peste intrigi!
— Primesc din Titu telegramă de la doamna Lucreţia Golfineanu. De patru zile răniţii evacuaţi din Craiova sunt pe drum; unii în vagoane deschise; mulţi au şi murit de frig! Comunic lui Skupievski şi lui Ange-lescu, conjurându-i să-i aducă la Bucureşti; seara Angelescu îmi confirmă că faptele sunt exacte şi că trenul va fi garat la triajul Spitalului Militar. Aflu că mai multe trenuri în acelaşi hal sunt garate la Costeşti-pentru a lăsa să treacă trupele-în aer liber, fără foc în vagoane!! Răniţii, mai ales cei nepansaţi, miros îngrozitor. — Am aflat de la d-rul Elias că timp de trei zile au fost la Craiova ordine şi contraordine, ceea ce a făcut că răniţii au fost mereu în picioare, de abia hrăniţi, bucătăriile fiind dislocate, nepansaţi, obiectele de pansament fiind împachetate, şi când trebuia ca prefectul să dea ordinile definitive, nu mai era prefect! Iar la plecare: a luat trenul cine a putut, a plecat pe jos cine a vrut şi în dezordinea unui exod îngrozitor, totul a intat într-un haos de neînchipuit. Cu trei zile mai devreme s-ar fi putut scăpa totul fără greutate. — Detunătura unui pod, care era zvârlit în aer în vecinătate, a grăbit plecarea.
11 noiembrie. — Ziua începe cu două acte administrative extraordinare: 1) Cenzura a interzis încă o dată reproducerea în La Politique a decretului de convocare a Parlamentului, după l'Independance Roumaine.
— 2) Satele de pe malul Dunării într-o rază de 20 km. au fost somate să evacueze „sau să predea spionii". Mania persecuţiei la Iliescu; în pădurea de la Călugăreni, Mihăescu a şi văzut multe căruţe încărcate cu copii, stând sub ploaie, din ajun!
— Am primit de la Cociaş convocarea la şedinţa de deschidere a Camerei, la ora 8 dimineaţa. Se pare că aceşti domni au visat o sesiune de 24 ore — în subsol de frica aeroplanelor, fără Mesaj şi fără discuţii.
— Zvonuri grave circulă; sferele oficiale sunt otrăvite. Brătianu se scuză că nu poate să vină să mă vadă, cum o ceruse; nu-mi fixează altă întâlnire. Secretarul lui pretinde că trebuie să meargă la Cartierul General. Comunicatul taie aripile tuturor zvonurilor mincinoase care se lansează: Ne retragem pe malul stâng al Olteţului, şi inamicul încearcă să debarce la Zimnicea. Pentru cine cunoaşte stilul buletinelor noastre: inamicul a şi trecut Dunărea! (Armata Mackensen a trecut Dunărea Ia 10/23 noiembrie.) în zăpăceala de tot ceea ce se zice, are loc o manevră de neînchipuit datorită lui Cezar Pascu, ajutor de primar, pe care chiar fratele meu Mihail l-a văzut: se anunţă o victorie mare — 28.000 de prizonieri şi restul în proporţie. Afişe imprimate cu mâna circulă prin trenuri şi poliţia pune să se scoată steagurile în strada Carol! Deziluzia vine repede şi ştirile care se colportează sunt din ce în ce mai grave. Lumea este deprimată prin faptul că nu mai zice comunicatul nici o vorbă de Gerna. Ce s-au făcut sărmanele noastre trupe de vest, luate pe la spate? — în fine, se află că şi Caracal e luat.
— Scriu Regelui pentru a-1 implora să nu permită să se ardă recoltele în depozit. Duc chiar eu scrisoarea la Palat la ora 6 1/2. Nimeni! Mai târziu, Drosu se însărcinează să remită scrisoarea mea mâine dimineaţă.
— La ora 7 1/2 doamna Caterina Catargi mă cheamă la spitalul Reginei: a primit ordinul să evacueze repede răniţii. Ea mă mai roagă să dau ospitalitate câtorva mobile ale ei, căci bărbatul ei „rămâne în Moldova cu Curtea şi că Ştirbei a povăţuit-o să nu se despartă de el". — înţeleg că fug, şi că fug foarte repede!
Seara, la ora 10 1/2, chemat la sora mea, am confirmarea tuturor celor ce bănuiam. Mişu Pherekyde îmi spune: „Au trecut Dunărea cu o divizie la Zimnicea, şi această divizie este urmată de un corp de armată care a fost identificat de aviatori englezi. Avangarda se află la Alexandria. Peste 2 zile ea va fi la Bucureşti, căci nu avem nimic în partea aceea". — Eu:
Dar unde este armata?" — El: „în munţi." — Eu: „Dar se aduce toată Armata Prezan!" — El: „Nu, ea n-a putut veni; ruşii merg aşa de încet încât înlocuirea ei nu s-a putut face în Moldova, unde ne mai găsim în parte". — Autorităţile se îmbarcă cu Legaţiile chiar mâine dimineaţă la ora 6 în gara Mogoşoaia, pentru a nu fi văzute. — Pherekyde pleacă duminică dimineaţa în automobil. — Asupra ruşilor el e foarte, foarte pesimist. Ei n-au vrut cu nici un preţ să^tace în nordul Moldovei şi, cu nici un preţ să vie să lupte în Muntenia! Iată oamenii în braţele cărora ne-am aruncat...
Mişu (fratele meu) îmi cere iertare, plângând: „Tu aveai dreptate şi am comis o greşeală gravă: dar pentru mine era o chestiune de existenţă!"
— El îmi destăinuie în secret că Luynes i-a povestit că cei de la Legaţia franceză sunt furioşi. Berthelot a cerut ca morile din Craiova să fie incendiate şi Brătianu a răspuns: „Sunt încă stăpânul României şi niciodată nu voi permite aceasta, căci şi eu am acolo interese mari." — Această explicaţie ar fi stârnit indignarea. Explic lui Mişu că adevărata versiune este mai puţin crudă.
12 noiembrie. — Lungă defilare la mine a fel de fel de lume foarte îngrijată şi foarte indignată. S-a aflat că autorităţile fug. La Costinescu are loc Consiliul: dar camioanele încarcă în faţa porţii. — Pe străzi tot felul de vehicule, obosite, pline de noroi: unii sosesc de la vest, alţii pleacă spre est.
Radovici trebuia să vie să mă vadă, pentru a-mi supune proiectul lui de lege asupra asigurărilor imobiliare de război; îmi scrie o scrisoare copilărească: durere de măsea care îl obligă să amâne pe „săptămâna viitoare!" De abia pot să ies din casă la ora 11 1/2. Mă duc la Palat spre a încerca să văd pe Regină. Regina primea, în vestibul, pe d'Harcourt şi misiunea doamnelor de caritate, prezentată de ministrul Saint-Aulaire. Regina, foarte gravă, slăbită, dar stăpânindu-se. îi prezint imediat cererea mea: trebuie neapărat să oprească pe Rege a consimţi să se ardă proviziile de grâu. Regele vrea să-şi revadă poporul său: în ce sentimente îl va găsi, dacă acest popor ştie că, din ordin, i s-a incendiat averea şi a fost redus la foamete? „Dar inamicul va lua grâul." — „Dacă îl ardem va lua rezervele ţăranilor..." Şi imediat atac celălalt subiect: „împrejurările sunt foarte grave". — Regina: „Un moment foarte critic". — Eu: „Puteţi încă face pacea şi salva Ţara şi Dinastia". *— Regina: „Niciodată nu am examinat această ipoteză". — Eu: „Nu pot garanta nimic, dar am această certitudine". — Regina: „Dejunez cu Regele şi îi voi vorbi". Eu: „Doamnă, nil trebuie ca Regele să ceară sfatul numai unui Guvern orb şi rău informat". (Am aflat a doua zi că la Marele Cartier se vorbise de scrisoarea către Rege.)
— De necrezut: Curtea de Casaţie, din îndemnul lui Manolescu, şi presupun al Ministerului, a fost de părere că trebuie să se transporte la sediul Guvernului; şi între orele 12 şi 8 a fost silită să se prepare de plecare. Au rămas: Duca, Hinna, Stambulescu, Procopiu, Gr. Ştefănescu, Stoicescu, Scarlat Popescu, 8 sau 9 cu totul.
— Comunicatul anunţă trecerea%inamicului la Islaz şi la Zimnicea: înaintarea lui ar fi fost oprită la nordul acestui oraş. (Cu toate astea, deputatul Stănculeanu spune că bavarezii sunt în faţa Roşiorilor!) Dacă erau aşa departe, de ce această panică ruşinoasă?
— Se pornesc, pe jos, miliţieni şi oameni valizi până la 45 ani, hrana pe 5 zile în sac. Medicii „tineri" sunt toţi porniţi cu trenurile de seară, unii lăsându-se greoi, ceilalţi ştergândo fără ca să li se fi cerut.
— Seara la ora 7 1/2 la Club, atât de animat în ajun, nici un străin, o grupare de oameni trişti şi preocupaţi, nici o partidă, nici un glas mai ridicat!
13 noiembrie. — Dimineaţa vin cel puţin 200 de persoane la mine. Multe doamne, pe care nici nu le cunosc. Unii cer sfaturi, ceilalţi protecţie; unele se tem de brutalitatea soldatului faţă de fete; alta vrea să fugă fiindcă se taie băieţii! Lumea este înspăimântată, înnebunită! Foarte mirat, găsesc la mine pe C.F. Robescu, care protestează în contra laşităţii Guvernului; pe doi senatori liberali; pe faimosul Bilciurescu, care a semnat articole insultătoare în contra mea, fost naţionalist convins; pe generalul Solacolu; pe generalul Cantea; pe Babeş, şi cine mai ştie cine! Indignare generală în contra Guvernului.
— Toată noaptea trenurile au transportat răniţi evacuaţi. Nu s-a stat nici un minut. Şi cum nu sunt nici haine, nici încălţăminte, Skupievski îmi spune că i-a pornit în papuci, cu două perechi de izmene, două cămăşi. Am văzut şiruri întregi de şchiopi, cu aerul de înfometaţi şi parcă sacăpaţi din vreo „course de rniracle". De altminterea mi se telefonează din gara Falfani că spitalul de la Slatina, evacuat, este garat de 3 zile în această haltă, fără alimente, „supuşi morţii". Graba tuturor acestor evacuări este absolut inconştientă.
Micii cercetaşi sunt porniţi pe jos, la Tecuci. Printre ei sunt unii mici de tot, ca fiul lui Matei Balş, pe care unchiul său Georges nu 1-a lăsat să plece. Şi părinţii îngăduiesc asemenea lucru!
— Francezii, după spusele lui Rudi Catargi, emit asupra ruşilor ipotezele cele mai puţin măgulitoare: „S-ar zice că ei caută să vă vadă bătuţi".
— Alaltăieri Pherekyde protesta în contra încetinelii exasperante a mişcărilor lor.
— Prin decret cu data de 12 noiembrie, Camera este prorogată pe 10 zile şi convocată pe ziua de 25 noiembrie la Iaşi.'— Monitorul nu publică raportul preşedintelui Consiliului, raport care motivează acest decret! — Camera este prorogată, fără să fi fost deschisă.
14	noiembrie. — Inutil de citit comunicatul. El zice că am respins pe inamic, dar că totne-am retras la est de Topolog. — Adevărul este că Râmnicu Vâlcea e luat; că inamicul se află pe înălţimile care domină Curtea de Argeş; că au avut loc lupte de cavalerie între diviziile noastre independente şi cavaleria lui Schettow la est de Oltul inferior, şi că am pierdut acolo multă lume.
în oraş, circulă zvonurile cele mai contradictorii. Pentru unii, o bătălie mare este începută; pentru alţii, s-a dat ordin de retragere generală. Severin, Orşova au căzut; dar câteva batalioane în munţi, la nord-estul Severinului, tot mai ţin. Ce oameni! Se află cu uimire că miniştrii mai sunt în oraş.
15	noiembrie. — Tot ce e aproape de sfera guvernamentală, seamănă teroarea şizăpăceala, iar Corbescu găseşte mijlocul să dea o ordonanţă pentru a îndemna la linişte şi la sânge rece. Este tot ce poate fi mai caraghios!
— Regina a părăsit Bucureştii. Ea se stabileşte la Zorileni (după Tzigara), la Ghidigeni (după Lupu Kostake). Zorileni va fi Marele Cartier de mâine. Regina a luat cu dânsa pe Nadeja Ştirbei cu fiicele sale. — Iar Regele, aproape vesel. Liniştit şi-a făcut recomandaţiile lui
Tzigara în privinţa palatelor. Să nu lase să se atingă „de Palatul cel vechi al Regelui Carol!" Pentru M. S., situaţia nu este rea. Conversaţia s-a terminat pe un ton de glumă. Tzigara a spus, râzând — ca să fie pe acelaşi ton ca Regele,
— „pe când?" — Generalul Mavrocordat a spus lui G. Ştirbei: „Regele? dar el este totdeauna mulţumit de situaţie... de la începutul războiului".
— Comunicatul, mai laconic ca oricând: „Ziua de ieri fără lupte; numai la extrema dreaptă inamicul a bombardat cu artilerie grea, iar la aripa stângă au fost acţiuni fără importanţă". Şi, cum în ajun ni se spusese că ne retragem spre est de regiunea Olt-Topolog, fiecare poate situa dreapta sau stânga unde vrea!
între timp Curtea de Argeş e luată cu asalt, şi Giurgiu ocupat (14 noiembrie). Se evacuează şi Piteştii. Buletinul german ne anunţă că rămăşiţele armatei din Severin care încercase să se retragă prin şes — în plus de pierderile sângeroase încercate: „28 ofiţeri, 1.200 de oameni, 3 tunuri, 27 chesoane pline şi 800 de căruţe", — sunt prinse!
— Ne preparăm să dăm lupta pe frontul Goleşti-Călugăreni, spre Giurgiu. Din toate părţile se trimit întăriri în acea direcţie. Cred că se azvârle în această prăpastie tot ce se mai poate aduna şi toată cavaleria pe care binevoiesc ruşii să o dea.
— Ceea ce mai avem pe unele fronturi este prost; un regiment de artilerie (mi se pare nr. 27, dar nu garantez exactitatea) compus din elemente disparate, care a fost luat sau a fugit. Desigur că s-a întâmplat vreun bucluc.
— La ora 3: conferinţă cu membrii Comitetului Consultativ al Partidului Conservator prezenţi la Bucureşti. Se examinează: 1) Trebuie sau nu să anunţăm birourile că nu luăm parte la şedinţele Parlamentului la Iaşi
— fiindcă art. 121 din Constituţie spune că sediul Guvernului este Bucureşti şi fiindcă Iaşi este ocupat de o armată străină, intrată în România cu violarea Constituţiei? Controversă: — pentru: Maiorescu; — contra: Ne-niţescu, Gr. Cantacuzino. S-a căzut de acord că chestiunea responsabilităţilor războiului fiind de fapt încă de multă vreme lămurit pusă, sunt mai multe inconveniente decât avantaje să se trimită o comunicare ca aceasta. — 2) Trebuie sau nu adresată Guvernului o cerere formală ca să nu ardă depozitele? — Cum am scris Regelui şi am vorbit Reginei în această privinţă, este mai bine să nu se facă un demers oficial către preşedinţele Consiliului, care poate declina orice amestec în faptele comandamentului militar.
16 noiembrie. — Se lucrează stăruitor şi ni se spune că începe bătălia cea mare. Aceeaşi zăpăceală. în semn de lichidare, Lupu Kostake este instalat la Interne şi Kiriacescu la Finanţe. Porumbaru şi Costinescu au părăsit Bucureştii. Trăsurile celorlalţi miniştri sunt gata.
— Sosesc răniţi în mare număr. Deci luptă pretutindeni. Comunicatul spune: „Situaţia neschimbată", — dar pe frontul de sud foc de artilerie şi de infanterie, mai ales spre Olteniţa. Acolo este o accentuare care mă face să cred că, cu tot optimismul arătat, lucrurile nu prea merg bine.
— Pe la ora 4 colonelul Mihăiescu de la Serviciul Sanitar a spus d-rului Meţianu: „îţi dau o singură povaţă: până la ora 5 să fugi dacă nu vrei să fi prins". întreb pe doctor: prins? poate de comenduire? — El: „Nu, actele sunt în regulă spre a explica prezenţa mea în Bucureşti; prizonier — asta înţelegea colonelul".
— La ora 9 seara mi se spune că toţi răniţii care sosesc la Spitalul Militar sunt aduşi în căruţe de-a dreptul de la Călugăreni, 30 km. de Bucureşti.
— La ora 10 1/4 Ion Procopiu îmi telefonează: „Lucrurile s-au schimbat în rău şi ei vor pleca la noapte". Ei, va să zică miniştrii. Insist şi îmi răspunde că i-au spus, fără să arate unde, că lucrurile s-au schimbat în rău! înştiinţez pe Lupu Kostake.
Cu toate ce se spun, Moreni trebuie să fi fost incendiat. Dr. Dinu Bră-tianu a văzut ieri două coloane imense de fum în acea direcţie. Erau aşa de intense încât se întindeau pe nori ... Mi se raportează vorba colonelului Thomson: „Anglia va plăti totul; e destul de bogată ca s-o facă...". Nu mai suntem decât nişte pioni în mâinile altora!
17 noiembrie. — N-avem buletin Radio; nu ni se mai dă nimic.
— La ora 9 1/4 maiorul Brezoianu pătrunde la mine. Cu lacrimi în ochi, se înăbuşe, credeam să-1 văd căzând. Este îngrozit de măsurile luate de generalul Angelescu. La toate barierele posturi de jandarmi şi miliţieni, sentinele aşezate cu ordinul să oprească automobile, patrule şi orice s-ar prezenta. E o condamnare la moarte pentru Bucureşti, căci la prima patrulă atacată va răspunde tunul. Chem pe Lupu Kostake: el trebuie să tempereze zelul generalului Angelescu, unchiul lui Paul Angelescu, instalat dictator de azi-dimineaţă. Aceasta reiese dintr-una din cele trei proclamaţii ce s-au afişat. Generalul Angelescu, şef militar pentru cele câteva zile cât va ţine bătălia care va decide de soarta Guvernului, pune să se afişeze îndemnuri şi ameninţări către provocatorii de panică. O frază caracteristică: „unii funcţionari răspândesc panica dând semnalul fugii". Prima ediţie cuprindea: unele „autorităţi" răspândesc... Epoca dăduse această versiune şi apoi a fost cenzurată.
— Ordonanţele lui Corbescu sunt odioase: tiranie de neisprăvit care tremură şi spumegă de necaz. Acuma, că a plecat Curtea şi că automobilele sale nu mai circulă cu farurile aprinse, e o dispoziţie specială pentru faruri. De ce? Aeroplanele nu mai vin. Cluburile toate sunt închise. La fel cu restul. Agenţii au dreptul să ucidă pe şoferul care depăşeşte 12 km. pe oră sau care nu se opreş la ordinul lor.
Toată ziua s-a auzit tunul. Nici buletin, nici comunicat oficial.
— La ora 10, Procopiu: miniştrii au părăsit Bucureştii, dar după ce au dormit la Buftea s-au întors astăzi. Antonescu a spus ieri că frontul nostru este rupt. (Mi se spune că miniştrii erau plecaţi definitiv, dar că Regele i-a reţinut. Alţii spun că francezii şi englezii de la StatulMajor se opun mai ales ca Guvernul să fugă.) Deoarece Petrescu, care trebuie să predea oraşul, este cam încurcat prin răspunderea ce o are, îmi cere sfatul asupra procedurii de urmat. Consiliez posturi nearmate, la bariere, cu drapele albe şi îndată ce contactul a fost luat, aceste posturi înştiinţează pe primar, care iese înaintea comandantului anunţat. Procedura mea este găsită bună. ,
— După masă, Vredenburch temânu-se de bulgari, care sunt în rândurile celor care atacă, propune să întovărăşească pe primar, să meargă atât de departe cât ar voi în faţa inamicului, fiind escortaţi şi de secretarul bulgar Goşev, care a rămas ataşat la Legaţia sa şi care, la cererea violentă a lui Blondei, a fost tratat mai mult ca prizonier' decât ca diplomat. Arion este însărcinat să aducă la cunoştinţa lui Vintilă Brătianu toate acestea la ora 4.
Ministrul primeşte, în sensul că va sfătui pe Emil Petrescu să accepte propunerea ce-i va face Vredenburch. Cu această ocazie, V. Brătianu afirmă că măsurile sunt luate, pentru cazul când armata e bătută, ca să se retragă fără a trece prin Bucureşti. — Şi ruşii? — Şi ruşii: lucru hotărât.
— Tot de la Vintilă: germanii nu sunt numeroşi, dar armaţi de minune şi mai ales de o îndrăzneală temerară.
— Skupievsky: Când au sosit răniţii la triaj, li s-au luat armele; erau încărcate, nici un soldat nu le cunoştea mecanismul. Arme englezeşti pe care purtătorii nu ştiu să le mânuiască.
— Se rechiziţionează tot ce poartă numele de automobil. Constantin Cantacuzino, eforul, a fost somat să se dea jos dintr-al lui. La Crucea Roşie nu mai avem nimic. Cartierul General se pregăteşte de fugă: domnii aceştia nu au destule trăsuri pentru o călătorie confortabilă.
— Bătălia cea mare a început. Cartierul nostru este la Jilava, 12 km. de Bucureşti. Prezan ar fi spus că eşecul de ieri a fost reparat.
Copiii de la Şcoala de Agricultură pleacă mâine.
— Sectarismul liberal nu slăbeşte. Pe o listă cuprinzând vreo 30 de nume discutată cu Statuî-Major, se hotărâse compunerea personalului de la Afacerile Străine, care să rămână la
Bucureşti. Deodată 6 dintre ei, C. Mânu şi Pisoski miniştri, I. Filitti, Ghermani, Jean Carp, Trandafirescu etc, toţi cei care nu aveau vederile Guvernului, au fost din ordinul generalului
Angelescu invitaţi să se ducă, unii la front, alţii pentru instrucţie la depozitul Ploieşti. Ghermani, dispensat şi al cărui contingent n-a fost revizuit încă, e chemat la o revizie personală. Bineînţeles alţii mai tineri, exact în aceeaşi situaţie militară, nu sunt chemaţi! Uniunea Sacră, cum o înţelege Guvernul liberal Cei de mai sus fuseseră definitiv mobilizaţi.pe loc la minister.
— Am primit de la Guvern un milion pentru operele de asistenţă în lipsa lui. Lupu Kostake şi Crăsnaru mi l-au adus. Am semnat cu condiţie: „întrebuinţare şi justificare la discreţia mea".
18 noiembrie. — Aceleaşi alarme şi aceeaşi lichidare. Ministerul de Război, printr-o simplă scrisoare, ne trece depozitele de echipament şi materialul pe care nu poate să-î ridice. Miniştrii nu mai dau pe la ministere şi sunt nevăzuţi. Angelescu, care era pretutindeni, nu mai e nicăieri. Singur Brătianu este vizibil pentru cei care ştiu să-l găsească. Regele a fost de asemenea în oraş. ,
— Un zvon ciudat: Principele Carol n-ar voi să părăsească Bucureştii în caz de înfrângere. Regina l-ar fi sfătuit să se constituie prizonier ca să scape Dinastia. Totul se bazează pe o telegramă a lui Ştirbei către Regina: „Principele C. e tot în aceleaşi sentimente". Lupu Kostake afirmă aceasta şi Maiorescu mi-a vorbit şi el.
— Comunicatul: Pe frontul moldovean până la valea Buzăului, atac viu al Centralilor; la Buzău, Bratocea Prahova, vii acţiuni; trupele care se retrăgeau de la Câmpulung, atacate violerit pe valea Dâmboviţei, ele rezistă la Micloşani în Muscel; lupte violente la Goleşti, în valea Glavacio-cului şi valea Neajlovului; — deci am pierdut Câmpulungul şi Piteşti şi suntem viu atacaţi pretutindeni.
Militarii se arată încrezători. Burghele mi-a telefonat totuşi că el e pozitivist şi dacă, privitor la cedarea depozitelor ministerului, îmi spune că mâine va avea un răspuns telegrafic de la ministru, — aceasta însemnează că ministrul său e într-adevăr plecat; iar când adaugă că nu va fi timp de făcut un inventar, — înseamnă că se aşteaptă o apropiată cădere.
— Conferinţă la ora 3. Liberalii noi: Isvoranu de la Craiova, Orovea-nu. Procopiu şi primarul, invitaţi, n-au venit, dar cel dintâi (Procopiu) înştiinţase pe Maiorescu că Brătianu nu-1 sfătuise să ia parte, cât timp Guvernul mai era în oraş. Maiorescu şi Stere vor redacta un memoriu pentru Brătianu, care va fi transmis şi Regelui. — în timpul conferinţei Lupu Kostake, mişcat, mă cheamă afară ca să-mi spună să-mi iau precauţiunile necesare: ar avea dovadă că se caută ca să fiu ridicat. Pe lângă Angelescu a fost pus maiorul Florescu, aghiotant regal, pentru a avea un om de acţiune. Lupu protestând în contra ordonanţei lui Angelescu, care nu fusese discutată cu el, deşi puterile scrise ale lui Angelescu specificau un acord cu puterea civilă, Florescu a scris că ei n-aveau să primească ordine de la nimeni chiar de ar trebui să ridice persoane din orice partid, oricât de sus ar fi situate. (N-am văzut această hârtie.) Lupu adaugă că dacă înştiinţez la timp pe Verzea, el are mijloace ca să mă ajute. Transmit această comunicare lui Maiorescu, care nu crede Guvernul atât de nebun ca să facă o asemenea prostie. G.Ştirbei se oferă să vorbească cu Brătianu.
— Din întâmplare, chemat la Palat de Zoe Suţu, cad pe Barbu Ştirbei: îi vorbesc de brutalitatea ordonanţelor, de faptul că ieri nu mi s-a mai putut telefona după ora 9 şi îi servesc ştirea de mai sus, rugându-l să spună lui Brătianu că dacă se comite această infamie, va fi moarte de om: voi ucide, voi fi ucis, dar nu voi lăsa să fiu ridicat viu. El îmi explică: Florescu nu este un brutal, doar un militar care nu-şi cunoaşte decât consemnul; Bucureşti e zonă militară de război, deci stare de război absolută; telefonul strict la ordinul autorităţilor etc. Cât despre mine, ştie că adesea s-a discutat privitor la refuzul meu de a pleca şi că Brătianu a văzut totdeauna în aceasta o garanţie pentru populaţie. Niciodată, dar niciodată nu s-a gândit cineva să mă aresteze.
— G. Ştirbei, pe de altă parte: Brătianu găseşte că nu facem bine în-trunindu-ne, căci aceasta poate provoca greutăţi, dar că el nu este omul să uite de a hotărî soarta oraşului cât timp lasă acolo pe mama şi pe sora lui. Angelescu n-a voit să primească însărcinarea, decât cu puterea discreţionară de a aresta pe oricine răspândeşte veşti neadevărate;  dar Brătianu a cerut să nu se atingă vreo personalitate politică fără autorizarea sa. Cea mai bună probă că vedea cu ochi buni prezenţa mea, este că îmi încredinţase un milion. Asupra situaţiei militare: pericolul încă n-a trecut. Trupele se bat bine, dar legătura lipseşte şi adesea cavaleria foarte îndrăzneaţă a inamicului pătrunde în rândurile noastre şi seamănă dezordine.
19 noiembrie. — Lupu îmi dă copia faimoaselor hârtii care l-au alarmat, în forma lor prostească, concordă cu explicaţiile lui Brătianu. Din nou persoana Regelui e pusă înainte. Face să fie citite cu atenţie.
— Buletinul înseamnă foarte bine sensul adevăratei acţiuni a inamicului: ne-a împins în valea Dâmboviţei şi ne-a respins de la Piteşti; se vede că voia să întoarcă Bucureştii şi să dea lovitura de graţie la Ploieşti.
Toată ziua trece în alternative de speranţă şi de amăgire: merge bine la sud, dar rău la nord. Semn rău: miniştrii invizibili. Trebuia să vorbesc cu unul din Brătieni, şi la ora 9 chiar Corbescu se însărcinase să-mi procure mijlocul. Pare că amândoi au păstrat contactul cu departamentele lor numai prin telefon.
— Maiorescu mi-a adus memorandum-ul. Am scris o scrisoare lui Brătianu ca să i-1 dau. G. Ştirbei, însărcinat să-1 vadă, n-a putut obţine un răspuns nici la telefon, nici mergând la el.
Către seară, de la casa mamei sale se află că la ora 9 prezidentul Consiliului pleacă definitiv: valurile mării nu sunt nimic pe lângă plecările şi venirile cârpelor noastre ministeriale^
— Poliţia depune la mine 300 şi ceva de mii de lei, solda pentru 2 luni a sergenţilor de oraş!
— O ruşine: Monitorul publică numirea lui Iliescu ca şef al Statului-Major. Desigur nu vor scăpa ziua de 28 noiembrie fără să-1 înainteze!
20 noiembrie. — Din zori se aude tunul foarte aproape. Salve fac să tremure geamurile. Ni se spune că sunt noile tunuri puse în baterie de ruşi şi de noi.
Ieri-seară târziu, s-a vorbit de victoria strălucită a Armatei Prezan asupra coloanei care mergea spre sud. Tunuri şi prizonieri. De altfel, Pic Phe-rekyde, venit ziua pentru un moment, a aflat de la ofiţeri francezi că victoria ar fi trebuit să ne dea o întreagă divizie prizonieră; s-au capturat numai 1.200-1.500 de oameni. Nu s-a ştiut nici dezvolta, nici exploata succ.esul. Cu tot acest succes, situaţia trebuie să fie foarte compromisă, căci miniştrii au plecat definitiv astă-noapte. Statul-Major, afară de birourile operaţiilor, s-a instalat la Buzău; generalul Paraschivescu de la Muniţii plecat de asemenea; Etapele gata de plecare în automobile; generalul Bur-ghele, secretar general, care trebuia să plece la urmă de tot, şi-a trecut puterile lui Neniţescu: atât el cât şi Popovici foarte perplecşi dacă trebuie să plece prin Urziceni, linia Ploieşti ne mai părând sigură. Buftea e singurul refugiu temporar al câtorva diriguitori militari şi politici care se mai învârtesc în jurul Bucureştilor.
— Primarul mi-a citit proiectul de adresă pe care 1-a pregătit, — ce i-a fost probabil impus, — pentru predarea oraşului.
— Petre Rosetti-Bălănescu, sosit curier, n-a mai găsit pe nimeni la Cartierul General. în gara Ploieşti a încrucişat trenuri ministeriale şi un tren regal.
— Nu se poate afirma unde ar fi Regele. Ieri-seară Burghele întreba la telefon dacă trenul regal trecuse de Ploieşti şi i s-a răspuns că da. Ieri prânzul era comandat la Palatul Regal (Tzigara), Regele n-a venit. Se spune că e pe front şi totuşi Prezan era la Buftea. Ce jale! Şi Dumnezeu ştie dacă Regele îşi dă seama de mărimea acestei nenorociri!!
— Marea bătălie de pe Argeş a avut loc în zilele de 19 şi 20 noiembrie/2-3 decembrie. (Povestirea oficială este publicată în Bukarester Ta-beblatt din 3 ianuarie 1917). A doua zi după bătălie, Hindenburg a tele-grafiat tuturor armatelor: „A 9-a Armată a biruit în bătălia de la Argeş, la nord-vest de Bucureşti. Acesta va fi imediat adusă la cunoştinţa tuturor trupelor".
— Constitui la'Crucea Roşie comitete care să ia în mână organizarea ajutoarelor refugiaţilor ţărani, refugiaţilor orăşeni, familiilor de mobilizaţi. Totul se concentrează la Crucea Roşie.
— La ora 4 Neniţescu a luat în posesie Ministerul de Război.
— Noaptea (ora 5) nu se mai aude tunul.
— Ieri patrule au înaintat până la Ulmi şi Bolintin. Două divizii de cavalerie germană înaintează spre Ploieşti. (Butculescu)
— Vredenburch crede a şti din izvor confidenţial că germanii ar considera Bucureştiul ca o cetate, şi că ar trebui să se grăbească organizarea predării, pentru a evita să fie bombardat. Eu îi spun că autorităţile civile nu pot face nimic câtă vreme se află armata între oraş şi inamic. — El: „Dar cine va da semnalul? Cine a fost însărcinat să vestească pe primar?" — îl rog să se adreseze lui Lupu Kostake, care va putea să se înţeleagă cu generalul Angelescu.
— Pe la ora 6, Corbescu îmi vorbeşte de o telegramă Wolff emiţând pretenţia transmisă mai sus de Vredenburch, şi pe care el o credea secf etă. Corbescu a protestat pe lângă Vredenburch şi pe lângă ministrul Americii: oraşul nu este fortificat, n-are garnizoană, cum avea Parisul în timpul luptelor de la Marna; n-a încercat niciodată să reziste, iar armata nu apără Bucureştiul, ci poziţiile naturale: Argeşul, Sabarul, Neajlovul!
— La ora 11,'Butculescu, trist, vine să-mi spună că a venit subit ordinul de plecare. Popovici i-a dat două ore pentru a vedea pe ai săi şi la ora 12 trebuie să plece: el, generalul Toroceanu, generalul Zaharia (Intendenţa) şi amiralul Bălescu. Rămâne a se găsi drumul: Urziceni sau Feteşti.
— Un dezastru a mai avut loc: o divizie este înconjurată. Ciocăneştii nu mai răspund. Inspecţia de la ora 8 dăduse impresia că vom mai avea o zi, două răgaz! Deci ruptură bruscă!
21 noiembrie. — Ultimul buletin anunţă o victorie; la ora 1 noaptea, primarul îmi comunică la telefon: „S-a petrecut ceva grav şi Angelescu pleacă. Ce trebuie să fac?" — Eu: „Luaţi măsurile de politie necesare şi aşteptaţi până mâine dimineaţă". — La ora 9, Lupu Kostake îmi spune că spre Bragadiru armata a fost pătrunsă şi că la ora 9 seara Prezan şi ordonase retragerea spre Urziceni, unde cartierul lui se şi găsea transportat.
— Se placardează proclamaţia lui Mustaţă, prin care se suprimă gazetele, se închid localurile de întruniri, se ordonă depunerea armelor, şi se recomandă primirea cuviincioasă a „armatelor imperiale". (Quid pentru bulgari?) — De altminterea încă de la ora 2 dimineaţa se luminase oraşul ca înainte de război şi se deşteptaseră oamenii pentru ca să-şi aprindă luminile. Populaţia este liniştită. „Intelectualii" tot ridicoli de laşitate: până şi consilierul Marinescu, care mi-a cerut, într-un mod stupid, un rând scris de mâna mea! Pe străzi militari părăsiţi cât pofteşti, mici grupe obosite, disparate, cai prăpădiţi şi epuizaţi ne mai putând nici trage, nici duce. La ora 10 două regimente ruseşti fercheşe, înflorite, trec spre Cotroceni, muzica în fruntea lor. O coloană dintr-un regiment român îi încrucişează!...
Pe Şoseua Kisseleff, coloane de subzistenţă se scurg spre Mogoşoaia, altele vin de acolo... Se simte peste tot haosul cel mai complect. De altminterea toată noaptea automobile au circulat ca pe vremurile bune ale circulaţiei celei mai intense.
— La ora 5, fiind pe stradă, o doamnă necunoscută sare din trăsură, mă ia la o parte: „20.000 de ruşi cu tunuri sunt asupra noastră, la Militari; luaţi măsuri". Şi pleacă. — Canonada a reînceput de o oră; G. Ştirbei, care a fost într-acolo, o situează la Cotroceni. în fine la ora 6, Azilul „Elena Doamna" telefonează că Statul-Major al Diviziei Lambru îi consumă furajele, lemnele şi proviziile. Toate aceste indicii sfârşesc prin a mă nelinişti şi mă duc să întâlnesc pe Lupu Kostake şi pe Crăsnaru, pe care îi găsesc îngrijoraţi ca şi mine: Oraşul poate fi considerat ca având o garnizoană şi tratat în oraş cucerit! Mama lui Brătianu i-a telegrafiat în această privinţă! Povăţuiesc ca Mustaţă să fie trimis să recunoască situaţia şi să-şi dea seama de urmările ce poate avea o abatere de la ceea ce fusese hotărât şi, mai mult sau mai puţin, hotărârea să fie adusă la cunoştinţa germanilor!
— Panica populaţiei; la mine sunt câţiva gardişti, mai mult din cauza depozitelor ce am. Pe la ora 2 1/2, venise un individ să se adăpostească: „Bulgarii au intrat la Arsenal!" La această veste gardiştii mei au fugit lăsând casa deschisă: unul sa dus să vestească circumscripţia de poliţie, ceilalţi să dea alarma în familiile lor.
— Am notat termenii în care Guvernul îşi anunţă plecarea: comunicat demn de a fi pus alături cu buletinul.
Asupra dezastrului de ieri, buletinul trimis Ministerului de Interne, la ora 6, anunţă:
atac pe toate fronturile noastre; şi conţine fraza fenomenală: „Trupele noastre au fost silite a se retrage spre răsărit!"
— Asupra zvonului de rechemare a lui Poklevski: se povesteşte că Berthelot cercetând, mirat, cauzele intrării în război a României, i s-a spus că ea a fost precipitată de un ultimatum al Rusiei; telegrafiind la Petro-grad, i s-a răspuns că nimic nu autoriza această afirmare. Apoi el descoperi că nota cominatorie a fost o manoperă a lui Poklevski, în combinaţie ft cu Take Ionescu! Se prea poate!
— Ora 8 1/2. Nu mai poţi înţelege nimic. Ieri semnal de retragere, iar astăzi, o parte din trupe este readusă la luptă. Pe frontul de la Bragadiru se află ruşii cu firimituri din trupele româneşti, şi o divizie nouă. — Ce măcel stupid şi inutil!
22 noiembrie. — Monitorul Oficial a mai apărut. împreună cu ordonanţele prefectului poliţiei, e singurul imprimat care a văzut lumina zilei!
— Vredenburch îmi comunică copie de pe protestarea pe care i-a înmânat-o Corbescu în numele Guvernului, duminică 20 noiembrie, în contra aserţiunii că Bucureştii ar fi o fortăreaţă. (Deci Guvernul nu va merge până la capăt cu apărarea înaintea Bucureştilor.) Vredenburch cere ca Lu-pu Kostake să arate această hârtie generalilor care se află la Cotroceni cu generalul Lambru. — Alarma este vie: se mai aude tunul, din când în când; iar 30 de trenuri au mai adus ruşi.
— La ora 3 1/2 Lupu Kostake şi G. Ştirbei merg la cazarma ponto-nierilor. Ei găsesc acolo pe Istrati, Lambru, Socec, Samsonovici, şef de stat-major. Abătuţi: „Acesta este măcel inutil". Lambru: „Am pierdut până acum de două ori valoarea diviziei mele; nu mai pot continua!" Socec: „Toată armata s-a topit". De fapt fiecare general nu mai are decât 2.500 la 2.800 oameni!
La Bucureşti se află un parlamentar, ei însă aşteaptă pe Prezan care trebuie să le dea ordine. — Lupu Kostake şi Ştirbei cred că este predarea, trupele nu mai pot... De altfel Dimitriu, secretarul general, a telefonat lui Mustaţă că oraşul se predă.
— La ora 11 seara Lupu Kostake vine şă-mi anunţe că predarea va avea loc mâine la ora 10 dimineaţa. Un maior de stat-major a sosit azi-dimineaţă ca parlamentar, prin Calea Rahovei, cu două scrisori, — una pentru şeful armatei, cealaltă pentru comandantul cetăţii! — Parlamentarul a fost condus la poliţie şi primit de comandantul gardiştilor. — Prezan a cam întârziat, probabil din cauza Marelui Cartier. S-a ţinut un Consiliu la cazarma pionierilor. în scrisoare se spunea că dacă până mâine la ora 10 dimineaţa oraşul nu era predat, el va fi bombardat. Artileria grea este şi pusă în poziţie şi Bucureştii ar avea acelaşi tratament pe care l-a avut Liege. — Răspunsul a fost: „că nu ne vom opune". — Mâine, la ora 10 dimineaţa, primarul va proceda la predarea oraşului. — Eu: „Dar trupele?" — Lupu Kostake: „Probabil că până mâine la ora 10 ele vor părăsi împrejurimile".
— Teişanu, de la C. F., îmi anunţă la telefon, ora 7, că Buftea este ocupată şi că personalul lui fuge din Chitila.
— Ordonanţele lui Mustaţă erau redactate încă demai multe zile de Guvern, şi remise imprimate gata la Consiliul de Miniştri. Lupu Kostake a dispus ca ele să fie depuse acolo pentru a evita orice răspundere ulterioară: liberalii sunt oameni capabili să vrea să se răzbune de propriile lor crime!
în aceeaşi ordine de idei: am întâlnit târziu pe locotenentul Conte de Champgrand, care conducea secţia de mitraliere blindate. (Mitraliere franceze.) El venea în fugă de la Buzău ca să-şi scape bagajele şi armele. îmi spunea că a avut mari dificultăţi spre a-şi conduce secţia la Buzău: „Ea este improprie la orice serviciu. Maşinile mult prea slabe pentru drumurile româneşti". Eu: „Dar germanii cum fac?" El: „Au învăţat în Rusia să cunoască aceste ţări şi au maşini puternice care pot trece peste tot." Atuncea noi, după 2 ani de pregătire, avem Breguet-uri care se dau peste cap şi mitraliere blindate care nu pot umbla! Dl. de Champgrand mai spunea că spre Mihăileşti era un adevărat măcel: oamenii, mereu în picioare, fără adăposturi, fără tranşee, sunt seceraţi ca grâul!
23 noiembrie. — La ora 8 1/2 Vredenburch plecase. El însoţeşte pe Petrescu pentru a merge în întâmpinarea germanilor. în oraş o ordonanţă povăţuia ca prăvăliile să rămână deschise chiar în zile de sărbătoare, autoriza circulaţia până la ora 10 seara şi mai ales cerea populaţiei să primească bine trupele de ocupaţie: ameninţări de moarte în contra oricui ar trage, ar arunca ceva asupra lor sau care s-ar deda la gesturi injurioase.
— La.ora 10 1/2 trec pe Calea Victoriei ca să mă duc la spitalele de la Şosea. Gardiştii în număr mare şi curaţi. Comisarii toţi în ţinută. Lume multă pe străzi. — Nu plouă încă, dar vreme umedă şi călduroasă.
Pe şosea grupuri de urmăretici, coloane de muniţii (încă destul de bine ţinute, ca acelea pe care le-am văzut ieri), mergând spre Băneasa; grupuri de femei din împrejurimi venind spre Bucureşti şi purtând toate nişte boccele; probabil cu boarfele lor. De la Hipodrom se auzeau detunături de artilerie grea, spre Chitila şi mai departe. Oamenii de acolo mi-au spus că un obuz rătăcit căzuse, dar nu se ştia unde. Am încrucişat două regimente, al 56-lea şi al 61-lea, care treceau de-a lungul Sanatoriului Antoniu: Zdrenţe! Sărmanii oameni! Oare vor mai putea să se retragă? Nu par să mai poată. Viziunea cea mai penibilă a acestui război îngrozitor.
Răniţii sosesc de la Chitila.
— Ora 3. Palatul Regal este ocupat. Germanii au îngăduit publicului să intre în curtea Palatului cu toată opoziţia gardiştilor. Tzigara-Samurcaş se află acolo. El îmi telefonează că mulţimea fraternizează cu soldaţii germani şi că s-au găsit chiar oameni care le-au oferit flori!
Patrulele au şi început să ridice tot ce este militar şi îi strânge pe maidane şi prin curţi.
La ora 3 1/2 se aud câteva detunături puternice spre sud-estul oraşului. Se trage poate asupra sărmanelor trupe care se retrag, lamentabil, spre Urziceni.
Mackensen — 3 automobile — soseşte încet, la Palatul Regal. Trăsurile intrate pe poarta corpului de gardă fac înconjurul şi se opresc la scara mare. El nu intră; se trimite după Tzigara şi Brociner. Mareşalul îşi dă numele. Mulţimea umple treptele şi aclamă, da, aclamă pe mareşal! Vi se va spune că erau mulţi germani şi evrei... Mareşalul declară că nimeni nu se va atinge de reşedinţele regale. La întrebarea: „Dar Principele de Hohenzollern?", mareşalul nu a lăsat să se înţeleagă dacă el va veni. După aceasta el a cerut ca toţi germanii să fie puşi imediat în libertate: „Aceasta este o poruncă".
Incrucişez pe strada Academiei o companie, — oameni voinici, plini de noroi, cu chivera pe cap, umblând repede şi cântând. Publicul îi salută.
— Pe piaţa Teatrului patru ulani şi un ofiţer, ras, monoclu, chipeş; o tânără germană înaintează şi îi oferă flori. Publicul se amuză. Se şi văd soldaţi singuri, unii chiar fără arme, plimbându-se mai ales cu şcolari drept călăuze.
— La ora 7 1/2, la Ministerul de mterene, în sala Consiliului, se află un colonel de intendenţă şi vreo 2-3 ofiţeri; într-o cameră alăturea: primarul, Mustaţă, Lupu Kostake, Crăsnaru şi Neniţescu, care îmi spune: „Aceştia ne strâng rău". — Se cer până mâine ora 10 dimineaţa 10.000 pâini, orez (de unde să-1 iei), cartofi. Nu se va impune contribuţie de război, dar trebuie să se furnizeze cu multă exactitate ceea ce e necesar pentru a se hrăni armata. Au intrat 4.000 de oameni, mâine mai vin 10.000; 40.000 vor trece, printre care şi turcii şi bulgarii din armata lui Mackensen. Ambele armate Mackensen şi Falkenhayn vor intra; e vorba ca fiecare din ele să-şi aibă zona separată prin axa Bulevardului. — Sunt 15 zile de când germanii au luat Craiova! Două săptămâni le-au ajuns pentru a sosi în inima României!
Principele de Lippe a sosit cu armata Falkenhayn; el a şi vorbit cu Tzigara-Samurcaş la Palat, şi împreună cu alţi doi ofiţeri s-a dus să facă o vizită lui Carp. El ar fi fost şi la mine, îmi spune Tzigara-Samurcaş, dar nu avea cărţi de vizită la el.
Din conversaţiile care au avut loc cu ofiţerii, rezultă că nicăieri, pe frontul Bucureştilor, ruşii n-au intrat în luptă. Se spunea că ei s-ar fi luptat ieri; nu au fost văzuţi. Coloanele care cutreierau Bulevardul, nu mai târziu ca ieri, au făcut stânga împrejur şi s-au întors prin Şoseaua Ghencea-Bellu spre linia de retragere. — Cu toate acestea au fost câţiva răniţi ruşi sosiţi ieri, dar se pare că ei proveneau din vechile lupte de la Comana.
La Chitila, unde au fost lupte ieri, se pare că ni s-a ucis iar multă lume: mitraliere şi numai mitraliere. Sărmanii, sărmanii noştri soldaţi...! Şi e frig, şi umezeală pătrunzătoare, şi ploaie: ce trebuie să fie retragerea în debandadă, pe drumurile Ialomiţei!
In Gara de Nord doi impiegaţi nu au ascultat la comanda de „Halt!", şi au fugit:
germanii i-au culcat imediat la pământ. Salvarea s-a dus să-i ridice; Minovici ne raportează că germanii au deshămat şi luat caii... Vor fi aspri!
24 noiembrie. — Germanii, fără a comite excese prea grave, se arată foarte cruzi. La Spitalul Militar, introducându-se cu forţa, soldaţii au luat prima oară patru cai, în urmă alţi doi; la Hipodrom, ei ne-au luat caii de serviciu. în oraş nu se aude decât de furturi de alimente. Când s-a raportat colonelului Cleve, care este guvernatorul interimar, el a răspuns liniştit: „Oamenii noştri n-au făcut nici pe jumătate din ce au comis soldaţii d-voastră în Transilvania". Şi am fost siliţi să lăsăm nasul în jos! De altfel colonelul şi-a început ziua declarând pe membrii Consiliului Municipal ca ostatici, în cazul care s-ar comite vreun atentat în contra soldaţilor lui.
— Condiţiile impuse administraţiei sunt grele, fără a avea nimic excesiv, însă de mâine It.-colonelul Stolzenberg va fi guvernator şi se vor revedea împreună cu dânsul unele dispoziţii. — Am fost la Cleve pentru a protesta contra unor atentate în contra materialelor Crucii Roşii şi în contra ridicării cailor de curse. (Rioşanu) El mi-a răspuns, cu destul cinism, dar poate cu dreptate: „Sunteţi, Excelenţă, ţara care zace la pământ, iar noi suntem ţara care triumfă, şi aduceţi-vă aminte că ne-aţi costat foarte mult sânge!" — întrebuinţasem, vorbind de caii ridicaţi, cuvintele: „proprietate particulară", reamintind termenii ordonanţei lui Mackensen.
Azi-dimineaţă pe ziduri, ordonanţa următoare a lui Mackensen: „Oraşul Bucureşti este ocupat de trupele mele şi intră sub legile războiului. Noi ducem războiul numai în contra armatelor române şi ruse, iar nu în contra poporului român... ".Restul nu este mai sever ca literatura a cărei savoare am învăţat-o prin ordonanţele Angelescu şi Mustaţă.
— La ora 4: intrarea turcilor cu muzica în frunte. Ei nu erau mai mulţi ca 300.1-am mai văzut şi seara cutreierând Calea Victoriei: trenul lor era foarte oriental; un car cu boi printre câteva căruţe şi vreo 2-3 gradaţi călări pe deşelate!
O jumătate de oră mai târziu: bulgarii. Mi s-a spus că oamenii lor erau destul de bătrâni.
— Ultima umilinţă am avut-o cu mult înaintea intrării inamicilor: d-na Martha Bibescu a pus pe balcon şi la intrarea spitalului ei de la Automo-bil-Club, două firme Reserve-Spital în limba germană. Pentru o anglo-francofilă, care încă deunăzi îşi făcea mendrele în Rusia, este o conversiune grabnică, purtând în sine marca familiei...
25 noiembrie. — Germanii se organizează repede, dar metodic: ieri toate administraţiile au fost vizitate de ei, şi telefonul lor particular instalat repede, ca în campanie: un om duce bobina care se deşiră, iar alţi doi cu prăjini agaţă firele de toate asperităţile!
Operaţiile lor trebuie să fi avut succese vertiginoase, căci se şi vorbeşte că Mackensen şiar instala Cartierul General la Ministerul de Război şi că Principele de Mecklemburg ar fi numit guvernatorul ţării. — Se pare că mâine va apare un Bukarester Tageblatt, iar seara o gazetă românească.
— Ieri un medic principal, astăzi medicul-şef al garnizoanei, Wolff, au venit să studieze cu noi, la Crucea Roşie, tot ce e în raport cu serviciul sănătăţii. Spitalele, dar mai ales apa şi prostituţia sunt părţile de care au toată grija. De altminterea, Stolzenberg, care a succedat lui Cleve, a exprimat lui Lupu Kostake mirarea sa, „că populaţia era atât de puţin serioasă şi prostituţia atât de provocatoare".
— Printre propunerile făcute la Primărie ieri, era vorba să furnizăm o coloană de tren de 500 căruţe. Azi-noapte am redactat scrisori, pentru a atrage atenţia lui Lupu Kostake şi primarului asupra faptului că articolele 6 şi 52 ale regulamentului privind legile şi obiceiurile războiului, scuteau populaţia de orice prestaţie având un raport cu operaţiile de război. Chestiunea este amânată pe mâine.
— Se afirmă că am distrus tot la Ploieşti şi în valea Prahovei. Am ruinat telegrafia fără fir, pilonii de fier stau strâmbi gata să cadă pe împrejmuirile noastre de la Hipodrom; germanii au şi instalat antenele lor aproape de Ministerul de Interne.
26	noiembrie. — Nu ştim nimic din ce se petrece nici în Europa, nici în sărmana noastră ţară. Eşti zidit ca în mormânt. Se zice că Buzău e luat, ceea ce ar indica că linia BuzăuIalomiţa s-a închis ca o barieră pe trupele noastre din regiunea Bucureşti.
Şi tot ce se petrece te lasă aproape nepăsător în această dureroasă izolare. Suntem: „ţara care zace la pământ" a lui Cleve! Se intră prin case, se instalează în ele fără nici o jenă. Ţi se deshamă caii: „Armata are nevoie de ei". Ţi se iau, în ziua mare, hamurile, şeile: „Este război". Se deschid cu sila, şi ziua şi noaptea, magaziile Crucii Roşii: „Pe viitor vi se promite că nu se va mai lua nimic decât cu bon de rechiziţie!"
Iar bulgarii se poartă ca adevăraţi bandiţi: la amurg ei pradă prăvăliile sau intră prin case cu revolverul întins şi cer „bani!" Pretenţiile lor sunt mari, dar la urmă se mulţumesc cu 3 sau 400 lei. Contabilului administraţiei Ştirbei i s-a pus vârful baionetei în piept, pentru bani; doamnei Mândrea i s-au luat banii şi i s-a smuls şi crucea de la piept; ţăranii care au încercat să se reîntorcă acasă au fost jefuiţi. De n-ar fi numai începutul unei stări mai rele. Şi regulat vi se răspunde: „Mult mai rău aţi făcut voi în Transilvania..."
— S-au ridicat în oraş 7-800 de prizonieri, dintre care şi câţiva ofiţeri. Toţi sunt parcaţi la Cercul Militar. Mă reped acolo la ora 4, primind vestea că nimeni nu se ocupă de sărmanii noştri soldaţi. Garda mă lasă să intru şi şeful de post, cel dintâi, îmi spune că ar trebui să se trimită ceva cald acestor oameni. Iau informaţii: Primăria a fost avizată că întreţinerea era în sarcina ei, şi se* gândea, — vorba vine, — să organizeze mâine ceva. Deocamdată, de 36 de ore nenorociţii aceştia erau arestaţi! — Trimit ceai, şi toţi au putut prânzi graţie numai Crucii Roşii!
27	noiembrie. — Noaptea a fost ceva mai liniştită. Numai bulgarii, pe la ora 8, s-auprezentat în casele unde nu se aflau bărbaţi, probabil semnalate lor de către indicatori, şi au extorcat bani. Peste tot unde se semnalează germanilor fapte rele de ale bulgarilor, ei se grăbesc să ia măsuri.
Enorm de multe trupe germane. Se vede că ele se odihnesc o zi-două şi apoi pornesc mai departe. — Ei anunţă acum — pentru întâia oară — că îşi rezervă cazărmile. Până acum aveau grijă să le evite. Aceasta va să zică că Bucureştii devin bază de operaţie.
Poşta de campanie a şi început să funcţioneze. Ea este instalată într-o prăvălie din strada Franklin, care a fost golită. Ieri, automobilele poştale încărcau sacii de corespondenţă. Astă-seară la ora 7 1/2 impiegaţii lucrau liniştit în birourile lor.
Te miră numărul de gradaţi care în mod inteligent se ocupă cu instalarea. Ofiţerii nu apar niciodată. Ei se mărginesc să aleagă locurile, iar soldaţii fac restul. Peste tot apar firme de pânză vopsită. La ora 4 un furier fixa la prăvălia ocupată odinioară de Schroeder o placă indicând drumul spre staţia de benzină.
Lume multă pe străzi. Cafenelele ticsite de lume.
28	noiembrie. — Aniversarea Plevnei: ce vremuri îndepărtate!... „Făuritorul României Mari" îşi reaminteşte oare de ea la Iaşi?
— Primele gazete germane au sosit ieri. Prin ele se află că Piteşti şi Câmpulung au căzut la 16 sau 17 noiembrie. Este ziua când Procopiu m-a înştiinţat definitiv de plecarea miniştrilor.
— Germanii lasă Crucii Roşii grija să se ocupe de prizonierii români înainte de trimiterea lor pe pământul exilului. Lucrul mă miră, sarcina aceasta privindu-i întâi pe ei şi în al doilea rând pe oraş. Spun locotenentului Radetski că nu este datoria noastră, dar că noi o primim. — Organizăm cât putem mai bine în acest scop fabrica Saidman. Ni se vor trimite pe măsură ce vor sosi toţi prizonierii, în pachete succesive, până la pornirea lor. Presupun că această idee le-a venit văzând că Primăria a lăsat sâmbătă prizonierii nemâncaţi şi ca eu leam procurat alimente la Cercul Militar, unde erau parcaţi. Chiar astă-searâ, la contingentul ce se mai afla acolo, s-a adăugat un număr însemnat, care era deţjnut în manejul Palatului Regal.
— Ordinea începe să se stabilească şi nu s-au mai semnalat noaptea trecută acte banditeşti.
29	noiembrie. —Prin Lupu Kostake aflu că trimisă în regiunea Plo-ieştivlui comisia s-aîntors cu constatarea că în regiunea petroliferă totul este ;\iinat şi distrus, iar calea ferată la Predeal trebuie reconstruită. Engleza — cu colonelul Thomson în cap'— au executat distrugerea sărmanei industrii.
— Tzigara-Samurcaş vine la ora 8 1/2 să-mi facă o comunicare. El a stat mult de vorbă cu Mackensen, care a sosit ieri şi care se instalează la Bucureşti. Casa Meitani ca domiciliu, Athene-Palace drept cazino pentru ofiţeri. Mackensen i-a arătat o hârtie cu semnătura autografă a lui Wilhelm (care probabil i-a fost expediată pentru a fi arătată la timp), spunând: „Cu titlul privat vă comunic că împăratul, perfect de acord cu aliaţii lui şi în numele lor, astăzi la ora'12 a propus pacea inamicului. Această veste, într-o Capitală potrivnică războiului, poate produce un efect favorabil şi vă autorizez să o transmiteţi domnilor Carp, Marghiloman şi Maiorescu".
— La observaţia lui Tzigara că aceştia, în momentul de faţă, nu sunt decât simpli particulari, i se spune ca vestea poate fi comunicată şi lui Lupu Kostake, reprezentantul oficialităţii. Şi Tzigara adaugă că mareşalul ne aşteaptă mâine la ora 2, ca să-i comunicăm opinia noastră.
Tzigara s-a dus la ora 7 la Carp, al cărui răspuns a fost: „Aceasta nu mă interesează; este o prostie, căci în acest moment ar fi un semn de slăbiciune"'. — Mâine la ora 9 Tzigara va vedea pe Maiorescu.
Din conversaţia cu Mackensen rriai reieşea, din nenorocire, că Giurgiu şi Zimnicea sunt rase! De altminterea la Zimnicea n-a mai rămas nimic.
Mareşalul a spus: „Cum aţi putut să vă închipuiţi că bulgarii n-or să vă atace? Ei sunt inamicii d-voastră cei mai îndârjiţi!"
30 noiembrie. — Tzigara face lui Maiorescu, în faţa mea, comunicarea lui Mackensen. Maiorescu, cum făcusem şi eu ieri, cere să i se precizeze dacă oferta împăratului se adresează tuturor inamicilor, sau numai României. Maiorescu propune să ne întrunim cu Carp, la mine, pentru a discuta. Cădem repede de acord asupra sensului răspunsului de dat. — Merg la Carp, care îmi spune numaidecât: Am şi dat răspunsul meu: „Necunos-când nimic din împrejurările în care s-a produs propunerea împăratului, nu pot da vreo părere. Dar în starea în care se află astăzi situaţia generală nu cred că poate ieşi ceva din această propunere; deci, mă ţin de o parte".
— Câteva minute mai înainte Carp, în faţa directorului Roessler, venit în treacăt pentru două zile, exprimase opinia: că o pace, fără ca una din părţi să fi luat avantajul într-un mod indubitabil, ar fi o calamitate, căci războiul ar reîncepe şi mai groaznic peste 10 ani. Eu tot îi propun o convorbire în trei; el îmi răspunde: „Cu Maiorescu, niciodată". — El are grija, zece minute mai târziu, pe când îl duceam cu trăsura mea, să-mi repete: „Cât voi mai trăi, cu Maiorescu n-o să mai am vreo conversaţie politică". Pentru a doua oară în 15 zile, Carp taie orice punte între el şi Partidul Conservator. Am tăcut şi n-am zis nimic de ceea ce voiam să propun.
La Maiorescu găsesc pe Netzhammer, care a luat ieri contact cu autorităţile germane. El se pune la dispoziţia noastră dacă avem nevoie de serviciile lui. Maiorescu subliniază dorinţa de a rămâne în raporturi!
Brănişteanu are textul proclamaţiei împăratului; „Sub influenţa victoriei... (Bucureşti, evident! înţeleg de ce ofiţerii ziceau că ordinul era să se lucreze repede şi că un asemenea ordin costă mult sânge...) El anunţă armatei sale că a oferit pacea inamicului. Nu ştie ce rezultat va avea, dar datoria armatei rămâne aceeaşi: a combate şi a învinge". — (Arhiepiscopul spunea că şeful de Stat-Major, Stolzenberg, a rămas cu gura căscată. Mare le-a fost surprinderea.)
Trebuie să recunosc cu cât „şic" a primi Maiorescu răspunsul — puţin explicabil în aceste momente — al lui Carp. — Suntem de acord asupra formulelor noastre, pe care la ora 12 Tzigara a venit la Crucea Roşie să le noteze în scris: „Mulţumim pentru comunicare. Nu suntem de aceeaşi părere cu domnul Carp şi noi credem că generoasa iniţiativă a împăratului îşi poate aduce roadele. Suntem gata a ajuta această iniţiativă. Dacă ea trebuie să ajungă la o pace generală, factorii care vor avea să o determine sunt prea mari pentru ca ajutorul nostru să poată avea vreo semnificaţie. Dar dacă ea poate aduce păci individuale, suntem gata să contribuim şi noi, făcând presiune asupra Coroanei. O manifestaţie publică la Bucureşti, aşa cum dorea mareşalul, era exclusă pentru două motive: 1) s-ar spune că este inspirată de frică, Bucureştiul fiind ocupat; 2) cât de mare ar fi, tot nu ar ajunge la cunoştinţa Regelui şi a Guvernului. Dacă mareşalul admite modul nostru de a vedea, — după ce vom şti care ar putea să fie pacea noastră, — am putea să întrunim deputaţi, senatori, notabilităţi din toate partidele, şi în numele lor să facem presiune asupra Regelui, dacă ni se procură mijloacele de comunicare, fie printr-o legaţie neutră, fie lăsându-se să treacă de exemplu arhiepiscopul cu mesajul nostru, sau lăsând pe unul din noi să treacă liniile". — Maiorescu repeta mereu, că eu trebuie să mă duc la Rege.
— Seara la ora 9 1/2, Tzigara, numit chiar astăzi prefect de poliţie, raportează că mareşalul Mackensen a ascultat cu mare atenţie răspunsul nostru,.dar că el nefăcând politică s-a mărginit să comunice românilor o proclamaţie a împăratului; restul privea pe români.
— Aflu, din două părţi, că germanii vor să ia ca ostatici pe doamna Liâ Brătianu şi pe drul Cantacuzino, ca să se pună la adăpost în contra transportului în Rusia a germanilor care au fost arestaţi la noi, de la începutul războiului. Mă duc imediat la doamna Lydia Filipescu şi Lupu Kos-take îmi confirmă realitatea ameninţării. D-rul Cantacuzino este acuzat că ar fi lăsat să se joace în casa sa aceeaşi comedie pe care Barbu Ştirbei o juca la Buftea şi, prin corespondenţă, la Berlin.
— Mizil şi Urziceni au fost ocupate luni şi am pierdut în 3 zile 10.000 de prizonieri. Buletinul german de astă-seară zice că ultima rezistenţă, favorizată de creşterea Damboviţei şi întărită de cavalerie rusească, a fost învinsă iar pe şoselele ducând la Buzău şi prin munţi am mai pierdut încă 4.000 prizonieri!
— Bukarester Tageblatt, scris în două limbi, a apărut astă-seară. Germanii au rechiziţionat maşinile Adevărului pentru a-1 imprima. Notele sunt destul de imparţiale. Relatările care le fac despre luptele noastre insistă asupra lipsei de comandament. 1 decembrie. — Germanii au lăsat Crucii Roşii sarcina prizonierilor până în momentul plecării lor în Germania. Au grija de a nu-i umili. Când s-au transferat ofiţerii de la Cercul Militar la fabrica Saidman, ei au insistat ca această transferare să se facă cu trăsuri, iar nu în cortegiu. Avem aproape 1.900 de oameni de întreţinut şi de îngrijit, şi cum nu mai există autorităţi militare, tot noi trebuie să vedem şi de îmbrăcămintea lor, cum îmbrăcăm şi pe evacuaţii noştri! Mâine, primul transport de răniţi care iese din spital, porneşte pentru a-şi începe exilul!
Când stai de vorbă cu ei, unul a fost prins la Pantelimon: „Ne-au înconjurat fiind în cantonament". Alţii, la Tâncăbeşti, surprinşi în coloană de marş etc. Prin aceste exemple se poate judeca ce a fost retragerea noastră.
2	decembrie. — Comunicatul german anunţa ieri că, cu toată starea mizerabilă a drumurilor, au ocupat efectiv tot teritoriul Munteniei până la linia ferată a Ialomiţei. Astăseară ei anunţă luarea Buzăului şi capturarea a 4.000 de prizonieri. Buzău a fost luat cu asalt, zice nota oficială, în noaptea de 1 spre 2 decembrie; râul a fost trecut la 2 decembrie. (Vremea este călduroasă, dar foarte umedă. Nici noaptea nu îngheaţă.)
— Am stat mult de vorbă cu Tzigara, în privinţa ostaticilor pe care vor să-i ia din familia
Brătianu, şi l-am rugat să vorbească în această privinţă cu Mackensen. Ca preşedinte al Crucii Roşii voi fi obligat să protestez pentru Lia Brătianu acoperită de Convenţia de la Geneva şi ca român va trebui să mă solidarizez cu Brătienii. Tzigara îmi răspunde că germanii vor cu orice preţ eliberarea germanilor internaţi şi a austriecilor luaţi ca ostatici în Transilvania (împrejurimile Ciucuiui). — Am văzut întorcându-se câţiva nenorociţi din cei care fuseseră internaţi în Ialomiţa: sărmanele arătări! — Tzigara mi-a mai spus că din conversaţia lui cu Principele de Mecklemb'urg, despre care se vorbise că va fi guvernator, el păstrase un dubiu asupra soartei Moldovei. — A se alătura de cuvintele rostite de dl. Adorjian de la Az-Est, după care ar fi avut loc de curând tratative la Stockholm, în care ruşii ar fi ridicat pretenţii asupra Moldovei.
— Maiorescu, când i-am făcut cunoscut alaltăieri refuzul lui Carp de a se întâlni cu dânsul, m-a întrebat dacă Neniţescu nu ar înclina în partea lui. Vorbisem înainte cu el, şi Neniţescu a susţinut cu căldură cauza lui Carp: „Din cauza suprafeţei lui în străinătate". în plus el s-a arătat — în acelaşi sens — antidinastic intransigent. A se găsi împreună cu Ştirbei, colaborând cu miniştri şi semnând alături de ei în acte publice, era pentru el o ruşine pe care nu o putea înghiţi.
3	decembrie. — Atâta ţin germanii la chestiunea prizonierilor civili, încât Lupu Kostake crede ca se vor interna 3.000 de persoane ca ostatici. A primit ordine pentru a pregăti închisoarea. Se află, de alminterea, lucruri îngrozitoare. La Văcăreşti se aflau femei; cele de moravuri uşoare primeau vizite şi împărţeau cu directorul şi grefierul produsul libertinajului lor; iar celelalte erau lăsate să moară de foame. Ar fi fost decese de înregistrat, datorate mizeriei. în orice caz Mariţa lonescu, directorul takist, se laudă astăzi că a suspendat pe acel director... după plecarea Guvernului. Germanii au arestat tot acest personal de la Văcăreşti. — A mai fost arestat şi Take Policrat, care, după cât se spune, îşi vindea protecţia persoanelor care se refugiau la dânsul, când cu ocupaţia. Bine că am scăpat de el!
4	decembrie. — Chestiunea prizonierilor civili a luat deodată o înfăţişare severă şi hotărâtă. Ieri au fost arestaţi: Ciocârdia, N. Zâne, A. Crăs-naru, d-rul Cantacuzino, Ioan Berindei. Şi azi-dimineaţă aflu că au mai fost ridicaţi: Procopiu (amânat pentru cauză de boală), Antoniade de la Curtea de Apel, Aristid Alexandrescu de la Casaţie, prezidentul de la Casaţie I. Duca, profesorul universitar Burileanu, Mina Minovici, ajutorul de primar Donescu, consilierul municipal Ioaniu, un comisar de poliţie, Al. Ciurcu. Suflă un vânt de teroare asupra tuturor. La ora 7 1/2 au venit la Club să ridice pe A. Darvari! Serviciile sau ce mai rămăsese din ele se dezagreghează cu totul. Până acum femeile au fost scutite. — Am alergat la Sabina Cantacuzino. Am putut să-i dau ceva speranţe pentru cumnata ei Lia. Ştiu că It. Hartenstein, care este şeful poliţiei germane, a luat notă de obiecţiunile mele transmise prin Tzigara. Sabina Cantacuzino mi-a mulţumit cu efuziune.
Lupt ca să înlătur această amărăciune. Am văzut pe Vredenburch şi va căuta să telegrafieze Regelui. Lupu Kostake a şi pornit o telegramă, dar va fi ea transmisă...? Se pare că împăratul a telegrafiat direct că nu admite ca un singur german, necondamnat juridiceşte, să fie deţinut. Şi dacă prizonierii civili trec dincolo de Prut, ai noştri vor fi trimişi în Siria! Cu inima strânsă îţi zici că tot ce se întâmplă este meritat şi legitim!
— Bukarester Tageblatt conţine o telegramă a împăratului către vicepreşedintele Sobraniei bulgăreşti şi pentru prima dată vorbeşte de Regele nostru numindu-1 apostat:
„Pentru d-voastră, cu prilejul luării Bucureştilor, vă exprim mulţumirile mele sincere. Acestui mare triumf căpătat cu ajutorul Celui Atotputernic, se mai adaugă unul de o deosebită însemnătate care întrece cu mult importanţa succesului militar. Este triumful amiciţiei şi al sincerităţii, care leagă pe Suverani şi popoarele aliate, asupra trădării unui apostat care în orbirea-i uşuratică a crezut că va putea întreprinde cu uşurinţă o expediţie de pradă. Bulgaria, în momentele cele mai grele, a mai suferit o dată viclenia acestui vecin. De aceea doresc şi eu să felicit viteazul popor bulgar, în mod special, pentru acest eveniment în care se relevă dreptatea veşnic precumpănitoare. — Wîlhelm 1. R 
Telegrama este foarte aspră şi plină de ameninţări, cel puţin în ceea ce priveşte Cadrilaterul. Aluzia la 1913 este transparentă, dar este ciudat că împăratul uită că noi în 1913 n-am mobilizat decât când a spus-o Germania, — era vorba mai ales de a se ajuta Grecia şi de a uşura Regelui Constantin câştigul cuceririi lui, — şi că Germania, când ne-a felicitat pentru încheierea păcii, ea cea dintâi a recunoscut că tratatul nu mai trebuia revizuit! — Bobârnacul se adresează de altfel Regelui Carol, având în vedere că e vorba de trecut.
— O chestiune interesantă, pusă în evidenţă cu afacerea ostaticilor: germanii nu au luat contact cu Vredenburch în calitate de ministru al Olandei... Motivul ar fi oare situaţia rău definită între Olanda şi Germania? Sau scrupulul de drept că o Legaţie trebuie să se afle la sediul Guvernului?
Chiar Vredenburch mi-a mărturisit această situaţie falsă şi mi-a spus că el nu va rămâne decât în calitate de ministru recunoscut, iar nu ca persoană tolerată.
Am văzut pe american (Vopicka). El mi-a spus că a şi telegrafiat la Berlin pentru „schimbul de prizonieri civili". Mi se pare că răspunsul este la Iaşi, iar nu la Berlin! — In privinţa lui, Vredenburch îmi spune că Vopicka a speculat într-una pe schimbul monedei austriece, care era încredinţată de protejaţii săi!
— Comunicatul, transmis verbal de fiul lui Kostake, zice că armata germană a trecut dincolo de Buzău, luându-ne încă 2.000 de oameni.
5	decembrie. — Comunicatul anunţă că inamicul a ajuns pe şoseaua Râmnicu Sărat, că atrecut Buzăul şi valea Călmăţuiului, capturând prizonieri şi 400 de vagoane, iar în Dobrogea au trecut linia Hârşova-Cogealac. Deci este un front neîntrerupt şi în linie dreaptă, care nu trebuie să fie mai departe de 40 de km. la sud de Brăila.
— Trec enorm de multe trupe. Alaltăieri era divizia de la Cerna, bune trupe austriece, pe care Mackensen le-a trecut în revistă pe piaţa Teatrului; şi de atunci mereu trec germani. Drul Wolff, căruia îi cerusem o cazarmă pentru prizonieri, mi-a spus că era imposibil fiindcă treceau o „riesige" parte din trupe, care aveau nevoie de cazărmi pentru a se odihni. — Suntem departe de cele 3-4 divizii cu care Brătianu zicea că va avea a face!
— Germanii devin grozav de aspri şi puţin discreţi. Ei invadează totul şi desigur că în mod voluntar curtenia este dată la o parte. Tzigara vrea să demisioneze. Germanii voiau să pună o placardă pe trăsura sa: prefect de poliţie „im Dienste der kaiserlichen" ... şi nu mai ştiu ce. Pe hârtiile oficiale titlul ministerial şi menţiunea „Regatul României" sunt şterse. Ei zic că oficial Regatul României nu mai există. Au oprit ca să fie pomenit în biserici Regele şi chiar să se pronunţe numele lui. Domnul Hartenstein nu înţelege să fie contrazis. Câţiva ofiţeri au venit la ora 7 la Club; au vorbit cu mine, cu chipiul pe cap, abia salutând şi au cerut etajul II al Clubului pentru un cazino ofiţeresc . La o observaţie neînsemnată a mea, unul din ei într-un mod obraznic şi imperativ mi-a răspuns: „Es muss!" Această schimbare accentuată ar proveni oare dintr-un ordin de la Berlin? N-o fi decepţia distrugerii petrolului? Sau este indignarea pentru ceea ce s-a făcut cu compatrioţii lor internaţi? Lupu Kostake pretinde că germanii afirmă că din 150 eliberaţi din Ialomiţa 35 au murit pe drum de slăbiciune. Represaliile merg strună şi ei vor merge până la 2.000 de arestări. Amatorii de sechestre care n-au fugit sunt cam plictisiţi! Dar câte femei sărmane care vin să plângă la Crucea Roşie...
Darvari, care fusese arestat aseară, — se afirmă că el era acuzat de spionaj, — a fost pus în libertate numai graţie Principelui Schaumburg-Lippe, dar arestările tot continuă. Lupu Kostake caută un local mare, care să poată să conţină la nevoie 2.000 de paturi. El alege clădirea cea mare a „Daciei" din Calea Dorobanţilor. Deţinuţii sunt la secret. — Am cerut lui Tzigara să consulte anturajul lui Mackensen, cui trebuie să mă adresez pentru a interveni în mod practic în această chestiune. Represalii — bineînţeles; dar dacă Guvernul nostru nu ştie nimic?
6	decembrie. — Sf. Nicolae: Cum se serbează oare această zi la Iaşi?
— în alt rând, doi membri ai comisiunii interimare de la Alexandria vin pentru a aproviziona spitalele: 2.200 de răniţi români cărora le lipsesc toate, culcaţi pe paie în prăvălii transformate în lazarete. Judecătorul Anghel de la Zimnicea şi Friedmann, care a fost şi este şi el internat timp de două luni: Zimnicea a fost prădată într-un mod ruşinos de ai noştri. Anghel spune că ştie el unii maiori care împuşcau porcii particularilor pentru a trimite familiilor grăsimea la Bucureşti! în fiecare zi armata muta bunurile cetăţenilor; — se pare că un colonel Coandă s-a distins mai ales. Când a sosit inamicul, nu mai era nimic. De la Zimnicea, când n-a mai fost nimic de băut, se trimiteau echipe pentru a sparge pivniţele lui Negroponte de la Fântânele, şi a aduce vin. După spusele acestor doi domni, populaţia rurală este foarte mulţumită de dominaţia germană.
Armata de la Cerna, 8.000 de oameni cu generalul şi 6 colonei, a fost prinsă la Izbiceni. Locuitorii din Alexandria au putut vorbi cu ofiţerii. Totul, cu trenuri şi formaţii sanitare, a fost pornit la Budapesta pe Dunăre.
7	decembrie. — Cursul monedelor, fixat d-abia de câteva zile, a fost din nou schimbat. Leul e mai jos ca leva bulgară şi cursul mărcii s-a urcat cu diferenţa. Bărbulescu mă face atent asupra acestui lucru ca şi cum aş putea eu să fac ceva. Se pare că Banca Generală va fi transformată în Bancă de emisiune. Petersen s-a întors de două zille şi influenţa sa se resimte în toate aceste chestiuni.
— întoarcerea eliberaţilor de la Ialomiţa s-a făcut în mare parte. înfăţişarea lor este atât de mizerabilă, povestirile lor atât de îngrozitoare încât e o mare mişcare printre germani şi austrieci.
— Arestările s-au făcut mai rare. Ioan Berindei a fost pus în libertate. Se pare că germanii repatriaţi, cu Dietz în cap, au stăruit mult pentru această eliberare.
— Nu te joci cu autorităţile germane. Doamnele Lia Brătianu şi Râm-niceanu au refuzat să lase pe Stabsarzt Wolff să viziteze spitalul lor la Şcoala Centrală: autoritatea a oprit pe aceste doamne să mai calce la spital!
8	decembrie. — O ordonanţă raţionalizează întrebuinţarea electricităţii şi consumaţiauleiurilor grele. Ordonanţa are grijă să spună că aceasta este consecinţa distrugerii şantierelor de petrol „cu consimţământul Guvernului român".
— Comunicatul nu zice absolut nimic.
— Tzigara mi-a comunicat ieri că Mackensen are să facă o excepţie şi mă va primi. Dar fiind răguşit, vizita este amânată pe câteva zile. Cum nu este vorba decât de prizonierii civili, aş fi foarte bucuros dacă chestiunea s-ar aranja în răstimp, fără vizită. — Ieri, telegramele anunţau că generalul Nivelle ar fi numit comandant şef al armatelor franceze de nord şi de nord-vest, deci al frontului de luptă. După părerea mea, era dizgraţia lui Joffre. Astăzi se află că Joffre rămâne în Guvern, — care a fost redus la un Guvern de partid cu excluderea dreptei şi socialiştilor, — simplu consilier tehnic, Joffre=Berthelot!
— Maiorescu vine să mă vadă. El se miră de uşurinţa cu care oamenii noştri politici văd răsturnarea Dinastiei. Până şi Theodor Rosetti a fost câştigat acestui sentiment. Bineînţeles şi Pisoski, care s-a dus să-1 sondeze. Şi în cercurile din oraş, Paul Teodoru. Convoc pentru mâine pe cei 5 foşti miniştri, dar fără generalul Hârjeu.
— Suntem în ajunul Crăciunului (stil nou): 300 de trăsuri, admirabil înhămate, au defilat încărcate cu provizii, având un brad de Crăciun la fiecare două trăsuri. Aceasta este probabil Crăciunul frontului pregătit cu îngrijire de împărat.
9 decembrie. — Ordonanţa pentru schimbarea orei. în noaptea Crăciunului va trebui să adoptăm, ora Europei Centrale. La 12 ianuarie vom fi obligaţi să adoptăm Calendarul Gregorian; s-a vrut să ne fie impus în acelaşi timp cu schimbarea orei, dar s-a făcut să se observe că am fi lipsiţi de sărbătorile Crăciunului.
— Ioan Chintescu s-a dus la Găeşti să-şi vadă moşia. Cu toate „lais-sez-passer" ce le avea, puţin a lipsit ca să i se ia trăsura şi a fost luat la ochi de doi turci, la pândă la intrarea pădurii de la Buftea, care l-au făcut să se gândească la ceasul lui din urmă etc. Tot lungul drumului: câini împuşcaţi, cai morţi, puşti aruncate, cartuşe răspândite. Copiii trag cu puştile în toate direcţiile, cu riscul de a se răni sau de a ucide pe cineva. Nu mai există nimic; tot ce a scăpat jafului este ars drept combustibil. Bunii ţărani dărâmă liniştit magaziile şi casele proprietarilor pentru a se servi de lemn. O inconştienţă absolută în rău: „Ofiţerii când au plecat, le-au spus: luaţi tot, să nu mai găsească nemţii nimic!" Şi regimul devastărilor domneşte. De altfel borfaşii străini, soldaţii unguri mai ales, le jefuiesc la rândul lor. Nu mai există nici un animal sau pasăre în viaţă; abia câteva vite care stau ascunse prin păduri. Fiinţe înspăimântate, care n-au îndrăznit să se uite decât la întoarcere, când au văzut că se întoarce trăsura pe şosea! Pământul este negru: nici o recoltă de sperat pentru anul viitor. Şi la fel este peste tot...
— Ora 4. Conclav: Maiorescu, Rosetti, Arion, Neniţescu şi cu mine, Motivul convocării: antidinasticismul lui Neniţescu în dorinţa lui, pentru acelaşi motiv, de a ne uni cu Carp, care a câştigat şi pe Paul Teodoru şi poate încă pe alţii. Pentru a salva ţara, trebuie măturată creasta. Theodor Rosetti în aceeaşi notă, dar el nu merge până la revoluţie sau la greva oamenilor politici spre a aduce detronarea. Noi ceilalţi trei nu dorim să adăugăm dificultăţilor teribile ale ceasului prezent pericolul unei chestiuni dinastice.
15 decembrie. — Sunt în pat de sâmbătă. Gripă. — Sărbătorile Crăciunului gregorian au fost serbate peste tot. Ni s-a schimbat ora chiar în ziua de Crăciun şi am fost siliţi să ne dăm cu 60 de minute înapoi. Zilele acestea ni se va schimba Calendarul fără să se aştepte 14 ianuarie, cum fusese făgăduit la început: aşa că sărbătorile Crăciunului nostru sunt suprimate. Ce neîndemânatici sunt! Sau poate că toate acestea mărturisesc o părăsire totală a intereselor ulterioare ale ţării.
— Printr-un băieţaş fugit de la Buzău aflu că Regele şi Principele Moştenitor au stat patru zile la mine la Vila Albatros; ei au plecat de acolo în ziua ocupării Ploieştiului.
— Nazarie a trecut pe la Bucureşti; el a scăpat pe trei sferturi fabrica Vega; a povestit că echipa însărcinată cu distrugerile şi incendierea petrolului se compunea din d-nii G.V. Bibescu, Chrissoveloni şi un colonel englez Griffiths, care nu „lucrat" la el. Iar Rudi Catargi raportase şi el că dl. Lamarche, care fusese la Ploieşti, puţină vreme înaintea căderii Bucureştilor, a fost foarte mirat găsind în gară pe d-nii Nicolae Lahovari, Chrissoveloni şi unii englezi. Chrissoveloni i-a declarat că a fost însărcinat „cu distrugerea petrolului!" Incendiatori prin diletantism!
— Comunicatul german anunţă, după 5 zile de lupte, o victorie mare asupra ruşilor la Râmnicu Sărat. 7.000 de prizonieri. De mult se lucra la tranşee în valea Comisoaiei, la mine la Fundeni.
— Oamenii peste 60 ani, în urma unui ordin expres al împăratului, nu mai sunt deţinuţi. D-rul Cantacuzino, Minovici, I. Duca, Ciorcârdia, Alexandrescu-Pielaru etc. sunt puşi în libertate. Şi Cealâc îmi spunea astăzi că i s-au adus la spital 3 noi salvaţi de la Ialomiţa, mai mari de 70 de ani şi din care unul a murit când a intrat în spital! Diferenţă de civilizaţie, dar tot noi suntem acei care ne băteam joc de Deutsche Kultur.
16 decembrie. — Comunicatul german complectează înştiinţările de ieri. Lupta pare a fi fost foarte crâncenă în ziua de 13 (marţi) decembrie după o contraofensivă rusească; ea a fost câştigată dincolo de Râmnicu Sărat, centrul acţiunii. 10.220 ruşi prizonieri. — Nu mai rămâne decât linia Şiretului.
—  Czemin e numit ministru al afacerilor străine în locul lui Burian.
— Contele Haymerle, care conduce o companie de vânători, părăseşte frontul (el se afla la Râmnic la începutul acţiunii), pentru a se întoarce la Berlin. El se afla, împreună cu Czernin, la Legaţia din Bucureşti. Haymerle mi-a spus, când a venit să mă vadă, că soldatul român era o minune şi că trăgea bine; adeseori germanii au fost siliţi să întrebuinţeze două companii pentru a stăpâni vreo 15 soldaţi care, abandonaţi de 4-5 zile, nu încetau să tragă şi să se bată!
— Gazeta germană reproduce după un jurnal rusesc o declaraţie a lui Brătianu, care, dacă este adevărată, este o culme de inconştinţă şi de laşitate. De altminterea ea cadrează destul cu declaraţiile spontane pe care Brătianu s-a grăbit să mi le facă încă la 26 septembrie. — Iată declaraţia: „Nu ne-am aşteptat la o durată lungă a războiului şi încă mai puţin la o campanie de iarnă. De-altminterea şi Aliaţii noştri ne-au întărit în credinţa aceasta. Am primit din partea Rusiei asigurarea precisă că atât Germania cât şi Austro-Ungaria nu mai sunt capabile de nici o ofensivă. Ni s-a spus că vom putea transporta imediat războiul într-o ţară aproape neapărată. Momentul intervenţiei noastre la sfârşitul lui august ne-a fost cu stăruinţă recomandat de Guvernul englez şi de cel francez. Ni s-a dat asigurarea fermă că prin continuarea energică a luptelor pe Somme, toate forţele germane existente vor fi încătuşate; că Germania n-ar fi în stare să dea Austro-Ungariei ajutor eficace. Aceste asigurări şi făgăduieli ne-au amăgit, întreaga lume e uimită şi surprinsă de enorma desfăşurare de forţe a Puterilor Centrale. Niciodată nu s-ar fi crezut cu putinţă că Statele acestea ar mai fi capabile de asemenea lovituri. România este acum victima iluziilor greşite cărora s-au lăsat pradă cei din ţările Aliaţilor noştri."
— Tzigara vine să mă înştiinţeze că ieri un aghiotant al lui Macken-sen venise să-1 informeze că mareşalul mă aştepta la ora 6 la domiciliul său. El avusese de abia vreme să anunţe că eram în pat.
17	decembrie. — Colonelul Stolzenberg şi Principele de Lippe au venit să-mi facă o vizită. (Ţinută oficială, cruci.) M-am simţit în stare să-i primesc. Nimic de notat dintr-o conversaţie generală foarte curtenitoare, decât o parte referitoare la austrieci. Arătasem plăcerea ce-mi făcea numirea lui Czemin şi presupuneam că prevederea rapoartelor sale era ceea ce îl pusese în vedere. Colonelul îmi spune: „Dar cum se face că fiind aşa de bine informaţi, ei să fi fost aşa de rău pregătiţi?" — Eu: „Nu uitaţi că suntem vecini"... — Râdeam câteşitrei.
Aceasta îmi reaminteşte că Haymerle mi-a spus ieri cât de mult îi impresionase în Austria declaraţia noastră de război: „Românii sunt deştepţi, au călătorit peste tot, au avut posibilitatea să vadă toate fronturile, deci dacă ne atacă, trebuie ca în Franţa sau în Rusia să existe oameni şi preparative pe care noi nu le bănuim". Şi din nenorocire se credea că avem mai mult simţ critic decât avem în realitate.
— Noul guvernator, Tulff von Tschepe und Weidenbach, a luat azi-dimineaţă postul său în primire. Proclamaţia sa este intitulată: Bekanntma-chung, — pe româneşte: Publicaţiune.
— Gazetele anunţă : 1) schimbarea Calendarului pentru mâine; şi emisiunea de bilete de bancă (cu curs forţat) de către Banca Generală.
18	decembrie. — Am stat de vorbă cu Linde, cumnatul lui Dunca de la Buzău, care, dupăce a fost internat şi apoi lăsat în libertate pe cuvânt, la Buzău, soseşte direct de acolo. Mizeria este îngrozitoare. Ruşii au luat tot şi germanii iau restul. Nu mai sunt vite, nici provizii, nici făină. Nimic! La mine a stat Regele. Apoi generalul von Morgen a avut cartierul lui, acum se pare că Falkenhayn se instalează acolo. S-a ars tot ce se putea pune pe foc: bariere, împrejmuiri. Numai să scape copacii mei... în ziua în care au căzut Bucureştii, a avut loc la Buzău un banchet pentru a sărbători înaintarea Principelui Carol la gradul de maior: discurs rostit de Iliescu şi toasturi! Singur doctorul Angelescu a protestat, Linde fiind de faţă. — Linde a văzut pe Rege: crunt, nezicând nici un cuvânt, îngrijorat.
— Am stat de vorbă cu Petersen. Mecanismul emisiunii lor este următorul: ei emit indefinit, pentru a plăti soldele şi tot restul. Pe măsură ce se emite, tezaurul acoperă la Berlin în mărci. — Eu: „Dar reglementarea cu România?". El: „Vom vedea la pace". — El se miră cum Creditele nu au lăsat cu ce să se plătească cupoanele titlurilor lor. — Pantazi, sechestrul Băncii de Credit, a luat tot cu el şi n-a lăsat decât 10.000 de lei la bancă. Iar Banca Naţională nici nu mai are cu ce să facă faţă momentului. — Petersen are o nemărginită admiraţie pentru Hindenburg: este un al doilea Bismarck. El guvernează şi în interiorul ţării, iar schimbarea făcută la Afacerile Străine este opera lui. Foarte posac, el vorbeşte verde împăratului.
1	ianuarie 1917. — Sărim dintr-o dată în Calendarul Gregorian.
— Telegramele zilei dau răspunsul Germaniei şi Austriei la nota lui Wilson şi oferă să se numească delegaţi, care s-ar întruni într-un Stat neutru, pentru a căuta bazele păcii. Această concordanţă de ton cu America ar putea să însemne că America ar interzice în curând exportarea armelor, de aci, presiune foarte concludentă.
— Dl. Otto von Kusenberg, care pleacă ca administrator la Severin, îmi spune că circulă zvonuri de pace separată cu Rusia şi, deci, cu România. El a fost multă vreme pe lângă Hindenburg: „Un uriaş care duce totul şi care este adorat". Se prea poate să'se dea Rusiei garanţii pentru Dardanele şi să se facă pace cu ea; deci, cu România: în consecinţă nu se pune chestiunea dinastică... Constituirea Poloniei a fost o greşeală mare, ea n-aprodus decât căderea lui Sturmer, care era un amic al păcii. Acum, Bethmann va urma indicaţiile lui Hindenburg şi dacă acesta reuşeşte mişcarea lui de învăluire a aripei stângi ruseşti, pacea se face.
2	ianuarie. — Luptele pe frontul Vrancea-Brăila trebuie să fie de o extremă violenţă. N-ai decât să priveşti numărul de răniţi germani care curg la Bucureşti. Am fost siliţi să golim, în 24 de ore, spitalul Şcolii Centrale şi să le cedăm o parte a Spitalului Militar. Se pare că 4.000 de răniţi au fost internaţi şi că alţi 4.000 sunt pe drum.
De altminterea, comunicatele sunt clare: „Puternică rezistenţă. Contraatacurile puternice ale duşmanului, rezistenţă înverşunată, lupte crâncene", aceştia sunt .'termenii întrebuinţaţi ieri. „Inamicul apără fiecare palmă de loc", astea sunt concluziile de astăzi. Numele soldaţilor noştri reapare în apărarea strâmtorilor între Uzul şi Putna.
— Bărbulescu a venit să mă vadă dis-de-dimineaţă. I s-a cerut să vadă pe Lupu Kostake, care ar vrea să numească pe lanovici comisar pe lângă Banca Naţională! Ştirea este de necrezut şi Bărbulescu este hotărât să protesteze energic. Carp ar avea altele mai bune de făcut decât să se ocupe cu astfel de plasări...
3	ianuarie. — Prin Staadecker s-a aflat că Brăila a fost incendiată de ruşi. Din comunicatul de azi-dimineaţă rezultă că Focşani şi Fundeni (cotul Şiretului) sunt două capete de pod puternic constituite. Se atacă în acelaşi timp şi prin Oituz şi Trotuş, şi pe frontul Râmnic-Brăila.
— Am avut vizita lui Bronsart de Schellendorf. El doreşte să ajute la reconstituirea unei vieţi economice. I-am spus clar, şi în două rânduri: „Nu puteţi restabili ordinea decât dând posibilitatea de administrare organelor noastre administrative actuale. Dacă oamenii nu vă plac, cereţi să vă dăm noi alţii, pe răspunderea noastră, dar aceştia să poată administra".
— Apoi vorbim de Hindenburg: „El este eroul naţional, dar capul, capul cel mare, este Ludendorff. Falkenhayn n-a avut noroc; acum şi-a revenit şi a comandat foarte bine; este o energie mare".
— Casa Capsa a fost rechiziţionată de bulgari, care şi-au arborat pe dânsa steagul. Aceasta aminteşte o ameninţare veche a lui Drandarevski, care a zis: „Şi eu îmi voi lua cafeaua la Capsa". Această ameninţare a fost adusă la îndeplinire de politica înţeleaptă a lui Brătianu . Se zice că Mackensen nu e mulţumit de aceasta, căci anturajul lui ar fi fost molatic. Vorbele astea le spun Kremnitz şi Tzigara. Plecând de la mine, aceşti domni mi-au reamintit că mareşalul dorea să mă vadă. Rechiziţia casei Capsa a fost atenuată sub pretext că era o măsură de poliţie, fiindcă, cu toată cruzimea timpurilor, ea continuă a fi cuibul de cancanuri politice.
4	ianuarie. — Fiind tot suferind, n-am voie să ies din casă.
— Maiorescu vine devreme la mine. El a primit vizita lui Brociner: Mackensen doreşte să-1 vadă după cum vrea iarăşi să stea de vorbă cu Carp şi cu mine. Maiorescu: „Mareşalul nare decât să-şi depună carta sau să o trimită şi atunci o conversaţie poate avea loc, căci eu, supus credincios al Regelui, n-am nici o iniţiativă de luat". Ştie că Brociner trebuie să vină să mă vadă şi a ţinut să mă pună în curent. — îi reamintesc că eu, în principiu, sunt ţinut să am o întrevedere, prin faptul că de comun acord m-am interpus în chestiunea prizonierilor civili. — în răstimp, survine Brociner, el trebuie să vadă pe mareşal la orele 12. Ce răspuns îi „ poate duce? — Eu îi potolesc zelul cam inoportun: „Voi vedea pe mareşal când voi fi sănătos; îi voi vorbi de afacerea mea specială, în calitate de preşedinte al Crucii Roşii, şi apoi, dacă mareşalul vrea să vorbească şi politică, aceasta e treaba lui".
— Dna Didina Cantacuzino a fost arestată. Ea luase iniţiativa unei protestări în care cuvântul de „furt", se pare, nu era exclus. Eu îi scrisesem cel puţin trei scrisori pentru ca să se astâmpere. A căutat aureola: Bunii germani i-au procurat-o.
— Generalul von Bergmann a amendat poliţia cu 3.000 lei fiindcă birja lui a fost luată, înaintea palatului guvernatorului, de un alt ofiţer! Tzigara a ameninţat cu demisia; de altminterea până şi un locotenent Radek (un impiegat de poştă în viaţa civilă) afişează teoria că aici „totul trebuie să fie dus cu biciuşca!"
5	ianuarie. — „La maniere forte" se simte peste tot. Tzigara a fost silit să îndure mojicii de la un locotenent german, în propriul lui cabinet; este adevărat însă că Stolzenberg a ataşat imediat pe lângă el pe căpitanul Kremnitz, pentru a evita ca un asemenea lucru să se mai repete. — „The Bank of Roumania" a fost pusă sub sigiliu şi s-au dat 10 minute personalului pentru a se retrage. Astăzi ea funcţionează din nou, dar cu un delegat al Guvernului german; ei ne copiază! — Şoselele, cu toate „Ausweisurile" Comandaturii, tot nu sunt mai sigure: o trăsură cu cai a dispărut repede din mijlocul Şoselei Kisseleff. — Mi se asigură că Petersen, Schenker şi Melchior conferă cu Kiriacescu asupra activităţii de guvernare. în toate, se pare că nu vor să ţină seama de organizarea noastră administrativă.
— Buletinele germane anunţă: un eşec la Mestecănişu (Carpaţii Păduroşi); succese pe înălţimile Sovejei; ocuparea sectorului Odobeşti; luarea cu asalt a Măcinului cu 1.000 de prizonieri.
6	ianuarie. — Gazeta confirmă luarea Brăilei şi înaintarea spre Galaţi. Ea dă şi conţinutul notei Antantei ca răspuns la propunerile de pace. Refuz peremptoriu pe un ton provocator.
— O telegramă din Geneva, dar semnată Havas, ceea ce o face mai verosimilă, anunţă că Morţun şi Porumbaru retrăgându-se , Guvernul s-ar fi complectat cu Take Ionescu, fără portofoliu, Mişu prinţul (sic) Canta-cuzino, Mitică Greceanu şi Istrati. Parodie până şi în prăpastie!
— Venea, care mi-a făcut parte de neajunsurile sale — „mi-am ispăşit păcatele", — îmi afirmă că incendiile din valea Prahovei au fost „ordonate" de Berthelot lui Iliescu.
7	ianuarie. — Crăciunul. Puţin viscol. Lipsa de combustibil va fi mai greu simţită de săraci. Mare jale! Sunt încă silit să stau în casă.
— Comunicatul anunţă continuarea pătrunderii prin Suşiţa şi Trotuş spre Tecuci şi luarea cu asalt a întăriturilor de la Olăneşti-Tătaru-Gulian-ca. Trupele înaintate au sosit pe Şiret. Galaţii sunt sub focul armatei de la Dunăre.
— Se dă textul Mesajului cu care Regele ar fi deschis Parlamentul la Iaşi. Se încearcă să se ţină capul în sus. Noi ne înecăm şi Mesajul descalifică Austro-Ungaria, „care a încetat de a fi un factor de echilibru în Europa!" La urmă, se promit din nou ţăranilor reformele agrară şi electorală.
— P. Ciorăneanu informează din Ploieşti că holera a izbucnit printre cei 3.000 de prizonieri români şi ruşi de acolo. Cartierul cazărmilor, unde ei se află, a fost izolat. înseamnă moartea în perspectivă pentru aceşti nenorociţi... .
— Oprindu-se la Tâncăbeşti, la Băicoianu, a cărui casă a fost golită, Ciorăneanu a aflat că generalul Costescu şi cartierul lui au fost făcuţi prizonieri chiar în acea casă, pe când erau la masă: nici nu se bănuia de apropierea inamicului. De altfel, la Ploieşti, se povesteşte că divizia comandată în urmă de Berindei, s-a predat la nord de Ploieşti la o mână — 2 companii — de soldaţi germani. Toţi erau istoviţi.
— Didina Cantacuzino, tratată de altminterea cu consideraţie, a fost pusă în libertate aseară.
8	ianuarie. — Buletinul: înălţimile Odobeştilor au fost luate. Hârjeu crede că ele constituie cheia poziţiunii şi că sistemul Focşani-Galaţi este virtual întors. — Mehedinţi ştie şi el, din izvor indirect, că unele forturi mai ţin, dar că oraşul este ocupat. Lupta trebuie să fie îngrozitoare. Buletinul menţionează o contraofensivă rusească pe un front de 25 km. între Focşani şi Fundeni cu un suces la Obileşti, şi înfrângeri pe restul frontului. Mereu trec trupe prin Bucureşti. Ieri treceau regimente din' Presburg, astăzi din Danzig!
—Conferinţă animată: Th. Rosetti, Maiorescu, Arion, Neniţescu, general Hârjeu, Gr. Cantacuzino, G. Ştirbei, Mehedinţi. în discuţie, chestiunea dinastică după examenul perspectivelor de viitor. — Rosetti crede că vom fi anexaţi: pentru el România, dispreţuită de unii şi de alţii, va fi la Congres un obiect de compensaţii. — Maiorescu, mai puţin pesimist: el crede că, mai ales dacă Rusia arată veleităţi de pace separată, celelalte ţări vor precipita ţinerea unui congres, pentru a nu rămâne izolate. — Arion nu crede în dezmembrare. — Neniţescu: Germania va voi să aibă calea Burdujeni-Constanţa pentru Asia Mică, calea prin Sofia nefiind cea mai sigură; deci, n-am pierde Dobrogea. Dar pentru a se rezema pe noi, trebuie ca cel puţin un partid să dea semnul de vitalitate. — Eu: Demonstrez motivele pentru care cred în menţinerea României: Germania, puţin sigură de Ungaria, nu poate, în urma anexării noastre, să-i abandoneze petrolul, şi avantajele Regensburgului, devenit accesibil, nu pot să o facă a abandona gurile Dunării numai în mâinile a doi mărginaşi. Discuţia dinastică este un nonsens atâta vreme cât se ignoră vederile Germaniei în caz de victorie, şi, desigur, nu este treaba câtorva români de a provoca în necunoştinţa acestor proiecte. — Neniţescu: „Chiar dacă Regele s-ar refugia în Rusia, d-ta nu ai provoca iniţiative în acest sens ale Germaniei?" — Eu: „Chiar atunci nu! Este treaba Germaniei să-şi dezvăluiască planurile!"
— Suntem unanimi de acord, afară de Neniţescu, de a ne pune la lucru pentru a avea gata toate soluţiile constituţionale şi legislative, spre a scoate ţara din dezorganizarea şi corupţia care ne rod. Neniţescu pare că declină participarea la acest lucru: pentru el, chestiunea dinastică primează pe toate celelalte. Ne vom mai întâlni lunea viitoare.
9	ianuarie. —, Atitudinea lui Neniţescu preocupă mult pe Maiorescu, fiindcă a venit azi-dimineaţă să mă mai întrebe dacă restul prietenilor întruniţi erau credincioşi la post. Am vorbit şi de reforma constituţională şi de eventuala necesitate a unei călătorii pe lângă cancelariile europene.
— Buletinul, confirmă luarea Focşanilor, ieri de dimineaţă, şi accentuează importanţa unei victorii câştigată pe frontul Focşani-Baloteşti după ce s-a împiedicat armata rusă să se oprească pe a doua linie pregătită la Jariştea.
— La dosar, o comunicare de la Beldiman asupra ideii exprimată cu toată libertatea, în gazetele din Berlin, a împărţirii, eventuale, a României.
— Vredenburch pleacă. El crede că a putea să se întoarcă în curând. Este rechemat la minister, — vorba vine. Aceasta este forma care s-a găsit pentru a face să plece şi Vopicka, socotit „indezirabil".
10	ianuarie. — Vredenbruch, care căutase să mă vadă ieri, soseşte la mine la ora 12. El este rechemat la minister şi secretarul rămâne ca simplu păzitor al arhivei. „Mai există pare vreo Legaţie?" zice el. înţeleg că el nu ştie dacă pentru germani este un mod de a constrânge pe american să plece; dacă vreun demers de la Iaşi i-a provocat rechemarea; sau, lucru de care mă tem, dacă n-ar fi o schimbare a Olandei! Vredenbruch nu se opreşte la Viena şi merge direct la Berlin. El vine să se intereseze de afacerea deţinuţilor civili şi mă întreabă dacă nu trebuie să-1 pun în mişcare pe Charles Mitilineu; doreşte să ne servească şi să împiedice frecăturile între germani şi români. — Eu îl însărcinez să comunice la Berlin: 1) Că există în contra Regelui o mişcare grozavă antidinastică: revoltă naturală din partea celor ce suferă, dar cred şi lucrarea agenţilor liberali care vor să dezvinovăţească pe Brătianu, aruncând responsabilităţile lui ba pe Rege, ba pe Take Ionescu-Filipescu. Deci, dacă Germania intenţionează să ocrotească pe Rege, trebuie ca el să nu iasă prea umilit, pentru ca aranjamentul pentru viitor să n-aibă o bază şubredă. 2) Că presa germană (Ham-burger Nachrichten şi Bukarester Tageblatt) axe o tendinţă spre campania agrară demagogică. Placarda subversivă, din care îi dau un exemplar, n-a putut fi nici imprimată nici distribuită fără agrementul poliţiei germane. Chestiunea agrară oferim să o rezolvăm noi, dar nu trebuie expusă ţara, când se vorbeşte de pace, la o mişcare ţărănească. — Vredenburch promite că va transmite cu exactitate.
11	ianuarie. — Se publică recensământul Bucureştilor. Nu le-au trebuit nici 6 zile pentru a-1 stabili! Suntem departe de timpul şi de banii ce ne-au costat în 1912. Bucureştii nu mai au decât 309.000 locuitori, faţă de 341.300 acum 4 ani. Sunt 120.000 bărbaţi, faţă de 189.000 femei (mobilizaţii şi lucrătorii specialişti rechiziţionaţi). în 1912, 173.000 bărbaţi, faţă de 166.000 femei. Sunt 26.000 supuşi austro-ungari, ceea ce este enorm!
— Nazarie a scăpat în parte Vega, cerând generalului Anastasiade un ordin scris. Nu i sa dat. Generalul avea de la Iliescu un ordin conceput astfel: „Executaţi ordinele ce vor da englezii pentru distrugerea petroluri-lor de pe malul drept şi stâng până la Ploieşti". Nicu Lahovari n-a fost decât la Moreni: „în amator", zicea el. La Vega au operat ambii Chrissoveloni. Au atras atenţia că aparatele nu erau deteriorate, şi s-au adus soldaţi pentru a mânui topoarele!
12	ianuarie. — La maniire forte se simte pe zi ce trece mai dezagreabil. Ieri, numărătoarea sticlelor şi butoaielor goale; astăzi ordin de a duce la Filaret sau la Gara de Nord o parte din zahărul sau din cafeaua care trece cota de 15 kilograme. Lupu Kostake a venit la mine plictisit! El crede, şi cu drept cuvânt, că este scandalos să scoţi pe Rioşanu din casa sa, pentru a instala încă un cazino de ofiţeri, când administraţia le oferă totă casa dr-ului Angelescu! — La Alexandria, părintele Bădulescu, preşedintele comisiunii interimare, îmi raportează că, după ce s-au luat toate morile, vor să dea făina cu 70 de bani kilogramul şi că trebuie plătită în argint, hârtia monedă fiind refuzată. Nu mai este cu ce hrăni răniţii şi prizonierii.
— Arhiepiscopul Netzhammer, căruia i-am făcut o lungă vizită, mi-a spus chiar el, că era mirat de stângăcia germanilor şi de încetineala cu care organizează administraţia internă a ţării. Arhiepiscopul mi-a vorbit mult de Rege, pe care caută să-1 dezvinovăţească. Am înţeles că Macken-sen şi Tiilff trebuie să se fi exprimat cu violenţă în privinţa lui: o constat pentru prima oară, căci altminterea ei sunt foarte rezervaţi asupra acestui subiect. Arhiepiscopul crede că Barbu Ştirbei avea în ultimul timp o influenţă enormă asupra Regelui. îmi reamintesc satisfacţia, atunci de neînţeles, a Regelui când, chemându-mă; mi-a anunţat că pentru a face legătura (?) cu Crucea Roşie, a luat pe Barbu Ştirbei ca aghiotant pe lângă el! Avea aerul că îmi comunică ceva foarte important şi foarte fericit. — Arhiepiscopul mi-a mai spus că a constatat la Rege o ură „bolnăvicioasă" contra bulgarilor: tresărea de câte ori i se vorbea de ei.
13	ianuarie. — Buletinul nu zice nimic: pe munţi, — regiunea Suşiţei
— se exploatează avantajele obţinute la 10 ianuarie şi se respinge, cu pierderi mari pentru apărătorii poziţiilor cucerite una câte una. între Galaţi şi Brăila ruşii sunt respinşi spre Şiret.'
— Apare prima ordonanţă organică, menţionând colaborarea cu autorităţile române. Acestea „vor continua administrarea, după ordinul şi în numele Guvernului imperial". Trupele imperiale sunt obligate „să ajute autorităţile romane administrative"...
14	ianuarie. — Anul Nou al nostru. 0 zi radioasă de primăvară. Nici urmă de şiruri de oameni care se prezentau, odinioară, pentru gratificaţii: nimeni! — Comunicatul militar nul:
stagnare.
— Arthur Rosenberg îşi face apariţia, în magnifica uniformă a Regimentului 11 husari.
El îmi spune că soseşte de la Berlin şi că a primit de la Bussche însărcinarea de a-mi spune că „nu mai trebuie să acord protecţie unei mulţimi de persoane care nu o merită". — Eu îi răspund că, afară să se fi abuzat de numele meu, n-am intervenit niciodată decât pentru eliberarea lui Berindei, Ciocârdia şi Crăsnaru, care o meritau, şi că afară de aceasta nu am recomandat niciodată pe altcineva sau altceva. Pare a fi — dacă este adevărat — o mică meschinărie a lui Bussche. El a avut adeseori să se plângă de Rudi Catargi; se pare că de la Berlin numele lui a fost indicat pentru a fi arestat; Tzigara îmi spunea că „ei se mirau că acest domn e în toate serile la mine" şi că, pentru acest motiv, nu puteau pune mâna pe el. Bietul om a dormit o noapte la mine. Desigur că acest fapt a fost raportat.
15	ianuarie. — Vizită matinală a lui Venea. El vrea să intervie ca să fie internat la „Imperial" — devenit deja celebru — tot fostul consiliu comunal, care excită populaţia în contra „noastră" (?) şi care îl ameninţă că are să fie împuşcat. De altminterea, nu numai că au furat, dar au expediat la Iaşi toate documentele şi actele de proprietate ale Primăriei: „Dosarele ar fi fost arse la Buzău". El a constatat aceasta cu ocazia unui referat pus pe o lucrare de edilitate, pentru care Schenker a reclamat 150.000 lei în suferinţă de mai bine de un an. Se mai plânge de tonul agresiv şi de provocările d-nelor Sabina Cantacuzino şi Lia Brătianu. Ce schimbare!
— De la acelaşi: el ştie de ,1a judecătorul Iliescu că Victor Antonescu personal i-a dat instrucţii pentru a lăsa pe Filotti să evadeze, — „chestiune mare! e vorba de România Mare, şi de Take Ionescu!" — Dacă este adevărat, România Mare, înţeleasă aşa, este o lugubră ironie. — Verzea cere înlocuirea maiorului Brezeanu şi a căpitanului Mircea de la miliţieni, ambii părtaşi militari.
— Era înţeles că ne vom întruni astăzi în Comitet: Maiorescu şi Ro-setti n-au venit. — Neniţescu căruia i-am scris, n-a dat semn de viaţă: frumoasă ardoare reformatrice! (Vezi 18 ianuarie)
16	ianuarie. — Un incident cu mitropolitul Konon: ieri, el se plânsese că era sechestrat şi spusese d-nelor Didina Cantacuzino şi Râmniceanu că eu numisem pe Teodorian-Carada director al cancelariei sale. Or, chiar azi-dimineaţă Carada, care s-a demis imediat, îmi aduce numirea sa semnată, după toate formele, de mitropolit! Am trimis-o imediat doamnei Cantacuzino.
— Aflu, de la Principele de Schaumburg-Lippe, că germanii se opresc la Şiret: acolo au linia cea mai scurtă. Vor mai fi operaţii în alte locuri...?
— Oscar Kiriacescu mi-arată bugetul pe care l-a preparat. Din ordin, Dobrogea este eliminată! — Cheltuielile admise pentru cele cinci departamente (se exceptează: Războiul,
Lucrările Publice, Afacerile Străine şi Industria) se urcă la aproximativ 29 milioane. — La încasări nu pot să pun nimic: alcool nu (tot alcoolul trece în Germania); vamă nu; căi ferate nu; — ce poate da fonciera? Şi fără agenţi şi fără mijloace de comunicare, fără tutunuri! — Când vezi lucrurile de aproape, îţi dai seama de prăpastia în care ne-am scufundat.
— Prin Tzigara-Samurcaş, mareşalul Mackensen îmi trimite răspuns că mă aşteaptă între orele 5 şi 7. întrevederea a ţinut o oră şi jumătate. Ceremonialul foarte simplu, în casa lui Meitani, vis-â-vis de Ministerul de Război. Un aghiotant şi o ordonanţă. — Trebuia să-i vorbesc de prizonierii civili, dar de la început s-a vorbit politică.
Declaraţiile mareşalului: „Niciodată acest război n-ar fi avut loc cu Regele Carol; mai degrabă ar fi abdicat." — Eu: „Această extremitate i-ar fi fost scutită, căci Regele ar fi avut puterea să reia în mână opinia publică; evenimentele au probat aceasta cu prisos, căci, în ultimele timpuri, masa ţării nu mai voia războiul". — Mareşalul: „Acest război este în contra intereselor dumneavoastră; aţi fi fost obiectul râvnirii perpetue a ruşilor dacă mergeau la Constantinopol. Nu voim nici un rău României, şi nu avem de gând să o distrugem. Ne oprim la Şiret; am fost greu de convins, căci grozav aş fi vrut să continui să merg înainte; totul era pregătit pentru Galaţi: dar avem linia cea mai scurtă posibilă şi aceasta este o consideraţie. Ştiu că pentru România este neplăcut şi că ruşii se vor instala în Moldova. Nu cred ca propunerile în vederea păcii să reuşească; este acelaşi lucru acum ca la Lodz: când am avut acolo victoria, care a dat o lovitură atât de straşnică Rusiei, se putea crede războiul terminat; dar n-a fost aşa. Mai credeţi posibilă menţinerea Dinastiei? înaintea căderii Bucureştilor, pacea cu România era posibilă şi Regele îşi mai putea căpăta iertarea".
Din toate ce i-am comunicat, despre neprevederea lui Brătianu, despre necunoştinţa în care ei l-au ţinut pe Rege de starea noastră de pregătire, despre tentativele mele de a aduce pe Rege să recunoască că pacea se impunea dacă pierdem Bucureştii, am ajuns la situaţia oribilă care este creată ţării prin noul proiect de oprire pe Şiret: nu mai este nimic de încercat pentru a ridica ţara! Cum aceasta se înlănţuia cu întrebarea care mi-o pusese el asupra menţinerii Dinastiei, eu îi spun: „Câtă vreme Regele va rămâne pe pământul românesc, nimeni nu va întreprinde nimic în contra lui; dacă Regele însă ar trece Prutul, atuncea ţara va putea fi consultată, ca Franţa în 1870. Şi dacă Germania ar da atuncea un Rege, ţara ar putea, făcând pacea, să reconstruiască o armată, şi în caz de prelungire a războiului să reia vechea ei politică". Şi am dezvoltat ideea pentru care era mai urgent de a ne gândi la Basarabia decât la Transilvania. „Păcat, adaug eu, că hotărârea d-voastră a făcut ca acest vis să se evaporeze! Afară dacă primăvara..." — El: „Atunci mai este o speranţă".
Apoi am expus o propunere pentru a ajunge la lichidarea urâcioasei afaceri a internaţilor. — Mareşalul mi-a spus că va studia soluţia şi îmi va comunica părerea sa. La plecare mareşalul mi-a spus cât de mulţumit era că îmi cunoaşte ideile.
17	ianuarie. — Vreme extraordinară. Copacii încep să înmugurească.
— Antidinasticii îndârjiţi strânşi în jurul lui Carp, încep să revie. Primesc vizita lui I. Bacalbaşa. — La Maiorescu aflu că el nu a venit luni la mine fiindcă Neniţescu îi spusese că adunarea fusese amânată pe sâmbătă!
18	ianuarie. — Soseşte la mine şi Paul Teodoru. Nu-mi ascund gândul asupra răului pe care îl fac partidului nostru tendinţele politice ale unora şi pretenţia lui Lupu Kostake de a „guverna în numele lui Carp". El îmi confirmă lipsa de orice activitate administrativă, timpul pierdut în conversaţii şi, mai ales, pretenţia lui Lupu Kosţake de a aplica ideile politice şi programul lui Carp.
— Comunicatul constată un eşec spre Galaţi. încă de ieri publicul simţise ceva şi nu se vorbea de nimic mai puţin decât de reluarea Brăilei. Este de necrezut cum se răspândeşte cel mai mic zvon în România!
19	ianuarie. — Jocul ştirilor senzaţionale a reînceput. Au fost brusc închişi câţiva ofiţeri care fuseseră lăsaţi în libertate; Ioan Duca, tatăl unuia din ei, îmi spune foarte serios: „Ştii de ce? Le merge rău". Şi el îşi exprima o convingere! — în public nu se îndoieşte nimeni că dacă germanii se opresc la Şiret e fiindcă nu mai pot, că Brăila e reluată, că Focşanii sunt ameninţaţi, că Sofia este în pericol. Unii afirmă chiar că au auzit tunul unei lupte nu prea îndepărtate, din moment ce au şi văzut lumina loviturilor de tun! — Din conversaţiile avute cu unii şi cu alţii, şi mai ales cu Arthur Rosenberg, am impresia că germanii au aflat de divergenţele Carp, Neniţescu etc, şi că aceasta i-a impresionat rău.
— A plouat cu găleata toată ziua: „ploaie cu băşici" în plină Bobotează. De altminterea, nici un serviciu religios exterior.
20	ianuarie. — Furtună toată noaptea şi ger uscat. Nici un comunicat azi-dimineaţă. Veşti rele? întreruperea telegrafului din cauza furtunii!
21	ianuarie. — Germanii se arată foarte cicălitori. Anchetă şi para-anchetă fiindcă s-a împiedicat ca imobilul Rioşanu să fie transformat în cazino; se spusese că nu se putea expulza un moşneag: s-a verificat dacă într-adevăr tatăl locuieşte la fiul său, căci fiul ar fi fost expulzat pur şi simplu. — Corteanu, bruscat de un locotenent obraznic cu ocazia unei distribuţii de lemne, a fost citat la Comandatură spre a se constata dacă el ar fi provocat scandalul.
— Comunicatul anunţă luarea Năneştilor, cap de pod în regiunea Nămoloasa.
22	ianuarie. — Monitorul Oficial anunţă punerea în circulaţie a hâr-tiei-monede a Băncii Generale. Mărcile şi coroanele nu mai au curs pentru tranzacţii şi trebuie să fie schimbate în bilete româneşti ale Băncii Naţionale sau ale Băncii Generale. Petersen mi-a spus: cursul era de 80 pfen-ningi = leul. Deci, este întoarcerea la primul curs afişat de ei. Decretul este semnat de Mackensen.
— Primesc devreme o scrisoare de la maiorul Krammer, aghiotantul lui Mackensen, anunţându-mi „că mareşalul se însărcinează să transmită, prin linii, o scrisoare către Rege, dar că trebuie să mă grăbesc, căci în curând toate trupele române de pe front vor fi schimbate cu ruşi".
Tocmai vine Maiorescu, ca să-şi facă o idee de conversaţia mea cu mareşalul. El găseşte că această ofertă de a transmite scrisoarea mea şi această posibilitate admisă de a putea coresponda prin mine, constituie un punct de foarte mare însemnătate pentru viitor. Am scris imediat scrisoarea, pe franţuzeşte. Am dus-o într-un plic deschis lui Mackensen. Aghiotantul m-a întrebat, dacă voiesc să văd pe mareşal. Am declinat această ofertă, dorind să las mareşalului putinţa de a examnina textul în afară de prezenţa mea. După un sfert de oră, aghiotantul îmi readuce scrisoarea, spunându-mi din partea mareşalului că trebuie expediată repede. Deci aprobarea şi a combinaţiei mele şi a declaraţiilor care angajează autorităţile germane în caz de executare. — Am alergat acasă pentru a sigila scrisoarea, pe care cu toată încrederea am fost rugat să o iau cu mine (eu oferisem să aduc cele necesare pentru a o sigila în prezenţa lor), am pus-o într-un al doilea plic, de astă dată scris pe româneşte, şi la orele 5/ am am retrimis-o maiorului Krammer, Iată un bun început!
23	ianuarie. — Multă amărăciune la toată lumea; nu întâlneşti decât oameni
descurajaţi. Fiecare zi îşi aduce ordonanţa şi cererile nesfârşite, complicate de brutalităţile poliţiei noastre, exasperează lumea. Chiar astăzi trebuie să se predea armatei: 15.000 plăpumi, 20.000 cămăşi, 1.000 blănuri etc. şi pentru toate acestea n-ai decât câteva ore de răgaz!
— Pe de altă parte, Maiorescu şi Mehedinţi îmi aduc un raport al lui Bianu; în seara zilei de 22 ianuarie, poliţia germană a consemnat pe Bia-nu; şi a expulzat tot personalul Academiei; apoi, un locotenent bulgar a ridicat toate manuscrisele bulgăreşti; secţia slavonă a fost absolut golită. Volumele au fost încărcate pe camioane şi mutarea a fost operată până la ora 1 dimineaţa. Apoi, cheile au fost restituite lui Bianu, fără a-i lăsa o descărcare oarecare. Mai mult chiar, bulgarul s-a plâns că lipseau câteva volume. (Ele sunt la Iaşi.) La Academie sa căzut de acord să-mi ceară părerea; Maiorescu avea aerul să creadă că voi putea interveni la Mac-kensen; el reamintea precedentul deplorabil creat de autorităţile noastre care au ridicat din Transilvania scrisori de-ale Domnitorilor noştri. — Dau sfatul să se redacteze un memoriu, bazat pe faptul că Academia este o instituţie independentă de Stat şi că ea este protejată ca orice persoană particulară, în ceea ce priveşte averea ei, de Convenţia de la Haga. Memoriul va fi dus lui Mackensen de Bogdan, vicepreşedinte al Academiei, prezent la Bucureşti.
— In fiecare zi, asprimea ocupării se accentuează.
— Doi tineri ofiţeri, venind de la Vila Albatros, von Knobelsdorf şi von Schaeffer, cer a vorbi cu mine. Ei îmi spun în privinţa unui nou accident grav de drum de fier la Ploieşti: „Nimic de mirare, impiegaţii sunt austrieci!"
24	ianuarie. —O delegaţie de la Brăila, J. Berceanu şi directorii tuturor băncilor, vin săcaute un împrumut pentru oraş, care nu poate face faţă pretenţiilor ocupării. Conferinţă cu mine. Sfătuiesc să se trateze cu Banca Generală, care va putea să consimtă la acest împrumut. Ei îmi spun că situaţia la Brăila este intolerabilă. Oraşul duce lipsă de toate şi spezele de întreţinere ale armatei se urcă la aproape un milion pe lună. Şi nu se cunosc cererile viitoare. Românii au pompat tot; germanii au ridicat rămăşiţele şi bulgarii au pustiit judeţul, căci oraşul le este aproape interzis. Spectrul foametei a şi apărut. Ca peste tot, ceata distrugătorilor, cu G.V. Bibescu, a operat acolo în stil mare, dar cu excepţii scandaloase: toate morile au fost distruse, afară de una, prin ordin special: moara Băncii Româneşti. Fabrica de ciment a lui Cantacuzino a fost distrusă, dar acea a lui V.G. Bibescu de la Comarnic a fost cruţată, după cum mi se asigură. Lumea suferă mai ales din cauza insuficienţei hranei.
— G. Ştirbei îmi vorbeşte de proiectul ciudat al lui Lupu Kostake, de a nu considera ca suficientă procura lăsată lui Seimeanu de către curatorii Aşezămintelor Brâncoveneşti şi de a numi alţi curatori. Ştirbei face observaţia că Statul n-are nici un amestec în această administraţie şi eu îiatrag atenţia că singurul efor fiind mitropolitul, ar fi necuviincios să se readucă acest principiu în discuţie: criza Ghenadie nu a avut altă origină decât pretenţia mitropolitului de a destitui pe Bibescu.
— Ciudată mentalitate la Lupu Kostake! El se crede mai mult ca un ministru. Este invitat la Darvari: de ce? Martha Bibescu îl consultă în toate împrejurările. Probabil că lovitura vine din partea aceasta, sau că vrea să căpătuiască un alt Radu Rosetti, ca la Eforia Spitalelor.
— Berceanu îmi spunea că Lupu Kostake i-a declarat că nu face nimic fără să mă consulte. I-am dat o dezminţire absolută.
25	ianuarie. — Primesc o scrisoare de la Calafeteanu din Tulcea. Toată lumea administrativă a şters-o de acolo, dar populaţia a rămas. Suferi, mai ales, când vezi că împrejurul oraşului dispare tot. Fără ajutoare, va veni foametea. Chiar de ar mai fi mălai, nu va mai fi combustibil nici pentru a fierbe mămăliga. Ei sunt zilnic bombardaţi de monitoarele ruseşti. Probabil că la aceasta se referea „operaţia militară neizbutită" despre care vorbeau cele două din urmă comunicate: bulgarii trecuseră braţul Sf. Gheorghe şi s-au instalat pe malul de nord; astăzi, ei anunţă că s-au retras.
26	ianuarie. — A. Mayer, care era sufletul Einkaufskommission-ului,
— astăzi locotenent în armată şi ajutor al maiorului Kessler, — îmi spune că, atâta vreme cât deţinuţii civili nu vor fi puşi în libertate, nu se poate spera un tratament binevoitor din partea germanilor. în toate cercurile, domneşte o excitare teribilă, care împiedică pe oamenii politici să lucreze după placul lor. Nu se acordă nici un parlamentar fără o autorizare specială a împăratului, şi dacă Mackensen mi l-a acordat mie, aceasta probează până la ce punct se ţine ca această afacere să fie reglată într-un mod satisfăcător pentru ei. Dacă se obţine, se poate cere orice. Mayer îmi spune că la Brăila s-au demontat toate morile supuşilor neutri, cu toate că ele fuseseră luate de englezi, dar s-a lăsat să subziste moara Băncii Româneşti, cu toate că dânsa nu lucrase decât cu germanii! (Vezi 24 iannuarie.) Mayer a fost câteva zile în Ialomiţa: el poate certifica până la ce grad de brutalitate ajunseseră măsurile de represiune ale lui Tudor Oroveanu în contra internaţilor. Nici măcar paie pentru culcat!
— Fanteziile reformatoare ale lui Lupu Kostake nu au diminuat. ZMs-, îorian a venit sămi semnaleze insistenţele lui Paul Teodoru pentru a-1 hotărî să primească unul din aceste locuri de pseudo-guvernator, pentru „a aplica ideile d-lui Carp!"
27	ianuarie. — Ziua împăratului. Aseară, retragere cu facle; în timpul rugăciunii, mareşalul Mackensen s-a dat jos din Cazinoul ofiţeresc (Athenee Palace) şi a ascultat muzica, cu capul gol. 
Tzigara, anunţându-mi aceste fapte, foarte nemulţumit, mi-a spus că autorităţile germane au devenit foarte nervoase. Ştiri rele? Neînţelegeri între diferitele servicii? Fapt este că se recheamă ofiţerii români lăsaţi liberi, şi se anunţă plecarea lor iminentă în Germania.
31 ianuarie. — Merg cu G. Ştirbei la sediul Guvernului, convocaţi fiind pentru o afacere a Crucii Roşii. în faţa hotelului „Bulevard" se în-cărcau geamantane şi Ştirbei mă face atent că mereu se văd automobile plecând, încărcate cu bagaje ofiţereşti. Bronsart, întâlnit o oră mai târziu, îmi spune că Schaumburg-Lippe a plecat brusc ieri pentru a merge pe frontul Alsaciei. Incontestabil că plecări de trupe au loc. Populaţia, foarte simţitoare, înregistrează toate acestea. Aşa de exemplu, d-na Lia Slătinea-nu mă întreabă dacă este adevărat că pleacă germanii, şi că nu vor rămâne decât bulgarii la Bucureşi.
— Comunicatul este foarte laconic: mari lupte de artilerie, cu intermitenţe între Ancre şi Somme şi atacuri franţuzeşti respinse pe înălţimea 304; aproape nimic aiurea. Or, un ofiţer, von Bruzewo-Mielzynski, a spus că frontul occidental merge prost, Mulhouse şi Sarrebruck sunt evacuate, dar tot mai ţin.
— S-a rechiziţionat tot Palatul Ştirbei pentru a face un „Offiziersheim". Se pare că s-a deschis şi s-a scotocit peste tot.
— 70 de ofiţeri români au fost porniţi în Germania; printre ei erau şi 17 ruşi, pe care am fost siliţi să-i îmbrăcăm. Le lipseau absolut toate.
— Gazeta dă un ordin de zi al lui Stratilescu care, dacă este adevărat, aruncă o lumină tristă asupra mentalităţii unor cercuri militare.
— Simionescu-Râmniceany soseşte de la Focşani. El a refuzat să meargă la Iaşi pentru Parlament, cu toate chemările şi ameninţările. Acelaşi lucru cu deputatul Cristof, pe care îl aduce cu el. Acesta a fost pentru câteva şedinţe la Iaşi, dar s-a întors la Focşani pentru a se lăsa să fie luat de germani cu aproape toţi deputaţii şi senatorii locali. Şedinţele Camerei au fost scurte şi animate. Se pregătise lui Brătianu un vot de blam pe îndoita temă: înlăturarea lui Iliescu şi Guvern naţional. Asupra primului punct, Brătianu a cedat înaintea deschiderii Parlamentului: Prezan a fost numit şef de Stat-Major şi Iliescu trimis la Paris. O lege a hotărât că orice şef fără comandă să fie de plin drept pus la retragere dacă nu e însărcinat cu o altă misiune; de aici misiunea lui Iliescu la Paris! Asupra punctului al doilea, Brătianu n-a cedat decât a doua zi după deschiderea Camerei. Phe-rekyde, Costinescu, Take lonescu-fără portofoliu; Morţun-preşedinte al Camerei, Porumbaru-preşedinte al Senatului; restul, aşa cum a fost anunţat: M. Cantacuzino, Greceanu, Mârzescu şi Istrati. Discursurile lui Brătianu şi lui Take lonescu, notate la 26 ianuarie. Regina ar fi plecat; se spunea că şi Regele, dar la 16/29 decembrie el era la Iaşi. — Banca Naţională, mutată în Rusia; M.Blank, pe punctul de a face la fel. Toată lumea este sub impresia exprimată de Brătianu în audienţele date deputaţilor: „Dacă Focşanii cad, cad şi Iaşii după 10 zile". — Care este, atunci, misterul opririi germanilor?!
Dl Cristof afirmă că Brătianu ar fi spus deputaţilor: „Quadrupla înţelegere impune ca Parlamentul să însoţească Guvernul şi dacă va trebui ca Guvernul să treacă în Rusia, trebuie ca membrii Parlamentului să emigreze şi ei". Unii deputaţi obiectând că mijloacele lor nu le permit acest exod, Brătianu i-a asigurat că Guvernul va lua totul în sarcina sa. — Ca şi în Serbia!
1 februarie. — Ninge mereu. De câţiva ani nu s-a mai văzut aşa ceva!
— Au venit la Comitet până şi cei pe care nu-i ştiam în Bucureşti, ca Gr. Andreescu. Au lipsit Neniţescu, care n-a dat semn de viaţă şi Paul Greceanu, care s-a scuzat, pe motiv de sănătate; 22 persoane. Am pus limpede chestiunea reformei administrative a lui Lupu Kostake şi am declarat că ea se face fără ştirea şi fără concursul meu şi că Partidul Conservator nu ia răspunderea îndoitei greşeli: întâi de a se sugera Germaniei violarea legilor române, contrar art.7 al Convenţiei de la Haga; al doilea de a se proceda la o organizaţie din care se exclude Dobrogea, ca şi cum o părăsim. Paul Teodoru, care s-a simţit vizat, a dat explicaţii că nu se face politică, că ţara cere o organizare deoarece totul piere, că trebuie unire cu Carp. — Eu: „înainte de a se face inspectorate, deoarece guberniile au trăit, trebuiau organizate administraţiile ce sunt de inspectat; de 2 luni pretinşii prefecţi nici nu pot ieşi din Bucureşti". — Arion: „Şi cu Carp ar trebui să ne împăcăm susţinând marota lui, şi cu germanii ar trebui să ne punem bine, ajutându-i; şi eu (Marghiloman) am dreptate,-şi..." — Ma-iorescu mă susţine energic, căci „altceva este să provoci tu răsturnarea legilor tale, altceva să te supui unei impuneri. Dar nu trăim pentru ziua de azi, ci trebuie să vedem ce va fi ţara la pace. Rău atunci de cei ce vor rătăci pe căile antidinastice, rău de cei ce vor fi pus la cale o răsturnare a legilor noastre, care nu vor sta un minut în picioare după ce se vor fi retras germanii. Şeful partidului a avut dreptate să degajeze răspunderea lui. Pentru persoanele care colaborează, partidul nu are să se preocupe, îndată ce ele nu angajează partidul".
S-a dat pe urmă întindere chestiunii Carp, şi am fost silit să destăi-nuiesc excluderea formală rostită de el contra lui Maiorescu. — Au vorbit:
I. Berceanu, Gr. Cantacuzino, Rahtivan, C. Rădulescu, etc. Am afirmat ritos că voi menţine disciplinaşi că voi veghea ca partidul să nu dea impresia că se destramă, când el zilnic sporeşte şi se afirmă.
— Intr-o convorbire ce am avut cu col. Stoltzenberg pentru Crucea Roşie, am găsit o vădită dorinţă de a fi amabil şi condescendent.
2	februarie. — Germania anunţă întărirea războiului submarin. Va fi un război neînduplecat. Discursul lui Bethmann-Hollweg afirmă că „frontul lor este solid pretutindeni şi că pretutindeni dispun de rezervele necesare... Situaţia militară generală ne permite să luăm asupra noastră toate consecinţele pe care le-ar putea avea un război submarin nelimitat". Limbaj foarte ferm. Acum se înţelege de ce ofensiva pe Şiret a fost oprită. Presupun că se întăreşte frontul occidental pe care se va produce reacţiu-nea în contra blocusului declarat şi care cuprinde coastele Angliei, Franţei şi Mediteranei. Sunt tocmai trei zile de când Anglia a declarat blocusul unei regiuni care încercuieşte Olanda şi o porţiune a Danemarcei: replica n-a fost aşteptată multă vreme.
— Paul Teodoru îmi trimite demisia lui, pe care o refuz. (Ea n-a fost reînnoită.)
3	februarie. — Primesc vizita lui Netzhammer. El nu-mi spune nimic nou. Ca şi mine se miră de încetineala germanilor pentru a organiza o administraţie.
— Tzigara îmi confirmă ceea ce îmi spusese ieri Lupu Kostake, şi anume că percheziţii au fost făcute la Palatul Regal de către poliţia secretă germană. Ordinul a venit de sus de tot. Se pare că s-a găsit ceva. Un dicţionar cifrat a fost ridicat. Nimenea nu poate şti ce importanţă poate avea operaţiunea aceasta.
Arestările au să ia mai multă amploare. Austriecii vin şi ei cu listele lor. Aceasta este confirmarea celor anunţate de Rosenberg. Viceconsulul Taxis este însărcinat cu această treabă.
— Am văzut pe Tulffvon Tscheppe şi pe Weidenbach. Mi-au acordat ceea ce cerusem pentru Crucea Roşie. în politică, după insistenţele mele, guvernatorul se scuză că n-a putut încă să facă nimic pe un teritoriu aşa de întins; n-a trecut nici o lună de când este aci. Eu profit pentru a-i spune că cel mai bun lucru ar fi să lase administraţia aşa cum este organizată; n-au decât să ceară, sub răspunderea noastră, candidaturi de prefecţi buni şi poate să contopească câteva subprefecturi... — „Chiar aşa avem de gând să procedăm". — Mă tem să nu fi înţeles şi el că eu doream contopirea judeţelor în provincii. — El a făcut un apel călduros la concursul nostru, căci „prin noi vor să administreze". Apoi mi-a emis opinia ciudată, că poate nici Regele Carol n-ar fi putut să reziste şi că acest sentiment i-a pricinuit moartea. — Am răspuns că poate Regele Carol n-ar fi putut să împingă ţara într-un război alături cu Germania, dar desigur el ar fi menţinut neutralitatea. — El: „Niciodată neutralitatea d-voastră n-a fost amicală". — Eu: „O ştiu şi destul am luptat, în chestiunea muniţiilor, ca să fie amicală". — El: „De ce Regele Ferdinand a urmat o altă cale?" — Eu: „Sigur din slăbiciune". — El: „înştiinţările nu lipseau, şi ataşatul d-voastră militar, foarte pătrunzător, a vestit la timp, cum a făcut-o şi Stoffel în Franţa." (Notez aci că Mackensen îmi spusese că, la Alexandria s-au găsit hârtiile lui Mircescu şi că ele au fost proba evidentă a sincerităţii sale. Se temuse ca el să nu fi jucat o comedie, atât era de puţin crezut că nu se va ţine socoteală de avizul său!) Guvernatorul îmi spune că România se va ridica şi că trebuie examinat viitorul cu bărbăţie. El laudă pe soldatul român care s-a bătut foarte bine. „Alături de noi, voioşi v-am fi dat Basarabia." — Am avut grija să spun că, dacă în momentul contractului englezesc, Bussche ar fi fost mai energic, poate că nu am fi avut Guvernul Brătianu până la urmă.
Relativ la starea finanţelor şi solda ofiţerilor, Tulff îmi spune: „Stabilim un stat şi cum nu sunt încă venituri, vom face un «Vorschuss» la Ministerul Finanţelor. Ofiţerii vor primi soldele lor, dar poate nu întregi". Este foarte optimist asupra cantităţii semănăturilor de toamnă!!
4	februarie. — Apare o ordonanţă asupra cartelei de pâine. Raţia este de 140 de grame. Stilul este foarte puţin clar, ca în toate ordonanţele publicate.
— Se ridică toţi ofiţerii lăsaţi liberi până astăzi şi foarte greu se obţin excepţii. Azilurile noastre „Tonola" şi „Cercul Militar", de-abia se goliseră prin plecarea celor ce s-au trimis în Germania şi iar s-au umplut. Un oarecare căpitan Oswald, fost impiegat la Legaţia germană, este acela care cercetează hârtiile cu foarte puţină bunăvoinţă şi băgare de seamă: se iau cât mai mulţi. Henri Bogdan şi Const. G. Mânu, primul niciodată mobilizat, iar celălalt care n-a făcut măcar un minut de serviciu militar, au scăpat cu cea mai mare greutate.
5	februarie. — Deputatul Coandă şi pastorul Miiller au venit să solicite ajutoare şi să caute bani. Mizeria este îngrozitoare la Piteşti. Nimeni nu are un ban şi comuna este în neputinţă de a face faţă sarcinilor războiului: ea a trăit din grâul ei, pe care 1-a vândut populaţiei sub formă de pâine. Coandă povestea că două femei şi cinci copii refugiaţi într-o singură odaie, din cauza lipsei de combustibil, n-au avut de la Crăciun decât puţin mălai pentru a se susţine. în câmpul de prizonieri — 8.000! — domneşte tifosul recurent; mor între 20 şi 26 pe zi; tifosul şi-a făcut apariţia şi în două spitale, unde se află germani. în spitalele noastre — ale Crucii Roşii, — căci altele nu mai există răniţii sunt acoperiţi de insecte, căci nu mai există nici petrol, nici nimic altceva pentru deparatizare.
Mizeria este atât de mare încât germanii au propus să bată monedă, constituind ca ipotecă casele celor absenţi. Am scris lui Lupu Kostake că sunt gata să mă consult cu dânsul, cu delegaţii şi cu Kiriacescu de la Finanţe; aştept răspunsul.
— Gazeta ne dă textul unei telegrame Reuter care anunţă ruperea relaţiilor diplomatice între Statele Unite şi Germania şi rechemarea lui Gerard de la Berlin. Era de prevăzut, după declaraţia de întărire a războiului submarin. Discursul cancelarului viza clar această eventualitate. Această noutate trebuie să fi impresionat pe neutri. Eu însumi am fost viu impresionat.
— Dintr-o conversaţie ce am avut-o cu V. Maltezeanu, care se grăbise să primească o prefectură, cred înaine de a mă fi consultat, şi care astăzi este foarte plictisit că a căzut la o şefie de plasă, rezultă că faimosul proiect al lui Carp, adoptat de germani, a ajuns la suprimarea prefecturilor. Sunt subprefecturi mărite şi un aşa-zis guvernator la Ploieşti, Craiova, Piteşti şi Călăraşi, plus Guvernul central din Bucureşti. Trebuie să cunoşti puţin ţara ca să vezi toate conflictele de competenţă care sunt la orizont.
— Darvari află de la Reuss că s-ar putea ca germanii să se retragă pentru a lăsa numai austrieci în România (?); că bulgarii au început, chiar aci la noi, să se împartă în partizani ai Rusiei şi în partizani ai Germaniei; că divizii bulgăreşti s-au predat ruşilor în regiunea Brăilei (?); că, sub nici un cuvânt, nu se va trece peste linia Şiretului şi că nu trebuie ajutată mişcarea antidinastică a unora căci măcar germanilor ea nu ar fi plăcută!?
6 februarie. — Am vorbit cu Bronsart în privinţa unor „Ausweis" şi în privinţa eliberării, dacă e posibilă, a lui Dobrescu. I-am atras atenţia asupra marii dificultăţi a campaniei agricole, din cauza lipsei de organizare; el mi-a răspuns că se vor aduce tractoare. Eu: „Dacă vor mai putea sosi şi dacă va mai fi combustibil"... Că se va da sămânţă, dar că repartiţia vitelor de muncă şi chiar a oamenilor retraşi de pe front este foarte grea şi se face cu foarte mare anevoie din cauza zăpezii şi a frigului. Dunărea devenind improprie navigaţiei, tot ce venea pe apă a trebuit să ia calea uscatului, una din căile noastre ferate (Predeal) nu funcţionează, aşa că transportul cărbunilor, evacuarea trupelor în mişcările lor continue de schimbări, transportul materialului etc. opresc libertatea necesară circulaţiei. în ceea ce priveşte măsurile adoptate pentru eliberarea pe cuvânt a ofiţerilor, autorităţile nu primesc pe cuvânt decât pe doctori, ingineri şi proprietari rurali care îşi lucrează moşiile. Eu am insistat asupra a două puncte: aveţi încredere în organele administrative, dacă vi se dă un personal bun; aveţi încredere în agricultorii de orice rang, dacă le daţi speranţa unui preţ bun, şi lăsaţii să lucreze; să n-aveţi însă nici un fel de încredere în personalul poliţienesc.
Mackensen a plecat astăzi la Cartierul General. Motivul mărturisit este: spre a mulţumi împăratului pentru decoraţie. Lipsa anunţate va fi de 15 zi e; p ecarea nu trebuia să aibă loc decât mâine. Trebuie evident ca masurile mihtare să fie întinse la ultima extremitate...!!
Pădurarul şef al Prinţului de Schoumburg-Waldenburg, acum aviator revine de pe frontul Moldovei. Pe front nu se mai află un singur roman (?). Rămăşiţele armatelor noastre sunt la Botoşani şi Dorohoi pentru refacere. Bacău pare a fi un centru militar important pentru muniţii.
Am avut ocazia, seara, să văd pe Prinţul de Reuss, care cel dintâi a recunoscut ca se făceau odioşi prin sâcăielile care se impuneau, adeseori intr-un mod inutil, populaţiei.
Guberniile Lupu-Carp pare că avortează. Toată lumea declină paternitatea lor. Culcer, care vine de la Interne, îmi spune că este o măsură care nu poate fi luata in serios. Puiu Filotti vine la mine speriat, ca să-mi spună: colonelul Bronsart ar fi supărat pe Maiorescu şi Marghiloman, tnndca ei ar face opoziţie proiectelor Guvernământului. Adevărată sau nu, aceasta supărare ar fi confirmarea de avortare a proiectului, şi nu m-aş mira deloc dacă Lupu Kostake ar arunca răspunderea asupra mea. De altfel, el a şi răspândit mica infamie că „Marghiloman a făcut o impresie dezastruoasă asupra lui Mackensen". Frumos! Şi mai ales idiot! (Prin Cor-teanu.)
— Tzigara confirmă ceea ce reiese din toate convorbirile pe care le ai cu germanii de bună credinţă. Prinţul de Reuss spune că la Berlin, ca să-ţi faci un rând de haine, e nevoie de atestarea poliţiei că cel vechi este zdrenţuit! Un ofiţer, prieten cu Tzigara, îi citea o scrisoare a nevestei sale prin care îi cerea să aducă pingele pentru încălţăminte, căci nu era chip să mai găseşti. Acelaşi ne povesteşte că Prinţul de Schaumburg-Lippe, care a plecat de curând, rechemat grabnic, a ridicat toate dulceţurile şi conservele din casa lui G.Lucasievici şi a luat cu el un cufăr al casei pentru transportul lor.
9	februarie. — Un ofiţer de rezervă, Henri Oteteteşanu, se întoarce dintr-un lagăr de prizonieri din Bulgaria. El era în lagărul de la Karjaglik, aproape de Adrianopol. Avem acolo sute de prizonieri ducând lipsă de toate. Dar ce este extraordinar, este că găseşti acolo tot statul-major al unor regimente, complect, de la colonel până la ultimul sublocotenent. Aşa, de exemplu, din Regimentul 36 sunt 62 ofiţeri, şi 48 din Regimentul 75. Oteteleşanu afirmă că ei sunt foarte rău trataţi. Că s-a încercat, dân-du-le numai pâine uscată drept hrană, să silească pe ofiţeri să lucreze la şosele şi, nereuşind, ofiţerii au fost bătuţi cu nuiele. Din fericire se regăsesc acolo coloneii Grigorescu, Iovescu ete, care treceau drept morţi. Ura în contra noastră este sălbatică în Bulgaria: de altminterea germanii, austriecii (Helf mi-a repetat-o astăzi) o spun şi ei. în scrisoarea pe care guvernatorul Tulff mi-a scris-o pentru chestiuni de prizonieri, nu este vorba de bulgari şi guvernatorul mi-a recomandat să mă adresez direct generalului Tantilov, având însă grija de a apăsa asupra titlului de Excelenţă!
— Constantin Stere mi-a făcut o vizită lungă şi în acelaşi timp şi o lungă predică. El a avut grijă să stabilească necesitatea existenţei a două partide, Partidul Conservator şi Partidul Progresist (?). Presupun că acesta este titlul pe care speră el să-1 imprime liberalilor. De asemenea, mi-a spus că a menţinut faţă de Carp toate doctrinele lui: deci, barieră pentru viitor. El vrea să aducă o înţelegere între Carp şi mine, căci după el nu există între noi decât o simplă neînţelegere, venind din frica pe care o are Carp că eu nu vreau să declar a lua o atitudine fermă pentru Germania, dacă Moldova izbuteşte a fi liberată de ruşi. Eu obiectez că germanii ştiu la ce să se aştepte, din partea mea. El: „Dar Carp nu ştie, şi o simplă scrisoare ar desluşi totul". Eu: „Relaţiile noastre sunt de aşa natură, că nu am nevoie de a sta de vorbă cu Carp. Poftim: spune d-ta lui Carp ce ai aflat acum de la mine". El: „Nu mă pune între dvoastră". Apoi dezvoltă nu mai ştiu ce teorie de federalism, pentru a da toată încrederea Germaniei. Eu obiectez că aceasta ar presupune că Ungaria ne-ar fi câştigată, ceea ce mi se pare dubios. El: „Am fi noi pârghia care ar apăsa asupra hotărîrilor ungurilor. .." — Pentru micile mizerii politice la ordinea zilei, el aruncă toată răspunderea asupra lui Lupu Kostake, care le încurcă toate şi nu face nimic. Niciodată n-a înţeles Carp să instituie acele gubernii în aceste momente! Hotărât, toţi se leapădă de această paternitate.
— Iarna este teribilă şi criza de combustibil îngrozitoare. Azi-dimineaţă, pe Dealul Filaret 20 grade sub zero...
10	februarie. — Nimic nu mişcă nici ca organizare administrativă, nici ca organizare agricolă. Mă duc la contele Praschma, unul din factorii de studii economice; el fixează o întâlnire pentru Iliescu (administratorul meu) la căpitanul Tiheuer. Proiecte, numai proiecte şi dacă se cere ceva practic, ca predarea cheilor mele de magazie, aflate în mâinile gărzii germane (un caporal!), ei spun: nu mai e de competenţa mea. Bietele judeţe Vlaşca, Ialomiţa, Teleorman cu greu se vor mai pune pe picioare.
11	februarie. — Buletinul arată că pe frontul occidental situaţia e aprinsă. Se spune în general că la sfârşitul lui februarie va fi o mare înaintare, în Franţa? în Italia? Pentru multe persoane din cercurile germane se apropie sfârşitul... în Germania nu mai circulă decât un tren pe zi şi acela neîncălzit; tot restul e pentru transportul de trupe în toate direcţiile.
12	februarie. — Ieri, ieşind de la Crucea Roşie, am spus lui Ştirbei că mă mir că inginerul Pisoski e singurul român autorizat să părăsească ţara. Să fi sărac ca Iov şi să-ţi plăteşti pe vremurile acestea o călătorie la Berlin, mi se părea ciudat! Amândoi găseam suspect pe acest Pisoski şi rolul lui pe lângă germani nu e prea lămurit. — Azi-dimineaţă George Ştirbei mi-aduce o veste de mirare: Guerlicze a găsit la Berlin, la minister, pe Pisoski care trata cu Bussche un subiect cu deosebire glumeţ: dictatura civilă a lui Carp cu un Guvern de funcţionari şi administrarea teritoriului ocupat lăsată românilor. Guerlicze mai spune că Czernin însărcinase pe ambasadorul de la Berlin să declare că nu găsea proiectul oportun. Poate că Pisoski se lăudase numai. Călătoria sa rămâne totuşi nelămurită.
— „Brotkarte" (cartela de pâine) a fost amânată la 25 februarie. Trebuia să înceapă a funcţiona azi-dimineaţă; dar sistemul nostru general s-a întins şi la germani.
— La dejun, Prinţul de Reuss, fost ministru la Teheran, şi Praschma. Am cerut încă o dată pentru proprietarii rurali libertatea de a circula, ca fiind singurul mijloc de a da un avânt agriculturii. Prinţul de Reuss se ocupă de chestiuni uvriere. Mi-a vorbit de Racovski, Dobrogeanu-Gherea şi Stere. M-a întrebat însă în mod afirmativ: „Nu e aşa că Stere e integru?".
Asupra Iui Bussche: „E încăpăţânat, deci uşor de înţeles". Cu un surâs: „Nu vi se pare că
Hammerstein e mai inteligent decât Bronsart?" — Puteam să spun nu? — Asupra lui Waldhausen, face haz că n-a primit să facă sacrificii pentru presă, fiindcă ruşii „stricaseră toate preţurile". Cunoaşte pe Poklevski şi pe Barclay; amintirile lui Lady Suzan l-au înveselit pe vremuri.
— Se spune în oraş că percheziţiile la Palatele Regale au adus descoperirea unor scrisori intime supărătoare. Dar ce nu se spune în acest mo-ment?
— Trimisul nostru Buchholtz se întoarce de la Slatina. în câmpul soldaţilor prizonieri e tifos recurent şi o medie de 5 morţi pe zi la un efectiv de 4.000 de oameni. El îmi spune că un om a fost găsit îngheţat: au fost 28 grade de frig şi lipsă de combustibil. Oamenii erau în stare proastă la sosire: lipsa de hrană şi insectele i-au dat gata. Dimpotrivă, ofiţerii se plâng pentru orice nimic. Ar dori să aibă libertatea să meargă în voia lor prin oraş; joacă de dimineaţă până seara cărţi, iar un colonel Basarabescu îi despoaie.
13	februarie. — Două ordonanţe noi. Una opreşte comerţul de vite, cealaltă tăierea celor de reproducţie, cuprinzând şi găinile; excepţie, cazul de urgenţă şi chiar atunci trebuie îndată „oferită" carnea la Cercul Militar competent. Acest din urmă articol e naiv şi supărător. Ce ridicol sunt făcute toate aceste ordonanţe! Se pare că le elaborează intendentul Zacherl.
— Ambianţa românească câştigă pe germani: în unele cartiere s-a cerut „Brotkarte", în altele comerţul cu pâinea e liber.
— Doamna Sturdza mă întreabă dacă pot să-i confirm vestea ce a primit despre logodna Principelui Carol cu Marea Ducesă Tatiana a Rusiei. La prânzul de logodnă, Ţarul ar fi spus: „România devine fata mea, şi armata ei, pe viitor, armata mea". — „Cred şi eu!" adaugă doamna Sturdza.
14	februarie. — Alaltăieri au murit oameni de frig. Lupu Kostake, spunându-mi aceasta,îmi reaminteşte toate sforţările ce a făcut pe lângă autorităţile germane pentru a se da Bucureştilor o parte din nesfârşitele aprovizionări de lemne pe care le-au găsit de-a lungul liniilor ce duc la oraş. De altfel, la Slatina cazul s-a produs de asemenea printre prizonierii noştri, iar printre cei de la Piteşti mortalitatea zilnică e grozavă. Sunt poate urmările fatale ale stării de război. Dar ce să zicem de măsurile neîndemânatice care par a fi căutate într-adins spre a indispune pe toţi? După 68 de zile se putea spera că ofiţerii şi soldaţii vor fi cazaţi şi că se va lăsa lumea în pace. Totuşi se continuă a se muta oameni din casa lor şi doamna general Zottu a fost dată afară din propria ei locuinţă! Tot se rechiziţionează fără bonuri, şi recolte întregi pleacă fără nici o chitanţă; mi-o afirmă Gr. Cantacuzino şi Jean Chintescu. La Craiova s-au luat toate trăsurile în stare bună şi s-au încărcat vagoane întregi de mobilă care se trimit în Germania, în chestiunile economice se pierde vremea pe loc şi s-au stabilit două reguli care sunt negarea bunului simţ: proprietarii trebuie să se ducă la moşiile lor, dar nu mai au dreptul să iasă de acolo. Te poţi întoarce în oraş, dar nu poţi să-ţi iei nici soţia nici copiii! Cei care se gândesc la viitor încep să simtă cât de greu va fi să faci opinia publică favorabilă Germaniei! — Gr. Cantacuzino îmi spune că la mina de lignit din Muscel autorităţile germane vând ţăranilor cu 60 de bani kg. de porumb pe care ei înşişi îl rechiziţionează cu 1.200 lei vagonul. în oraşe nu mai vor ca localnicii să cumpere grâul cu 2.200 şi se însărcinează să-1 rechiziţioneze ei cu 1.500 lei, dar menţinând totuşi pâinea cu preţ majorat de 5 bani. I-am spus că nu pot încerca vreun demers, decât dacă aceste fapte ar fi bine controlate. — Gogu Christodorescu s-a întors de la Traian (Teleorman): în satele Asan-Aga şi Prunaru, prin care trece şoseaua, n-a găsit nici un om, nici un animal. Ridicaturi de pământ în dreapta şi în stânga înseamnă mormintele soldaţilor îngropaţi aproape de suprafaţă şi pe care cîinii îi dezgroapă cu uşurinţă: pe ici pe colo dini bine hrăniţi, culcaţi...
15	februarie. — Dintr-o convorbire cu colonelul von Stoltzenberg:
„America nu va declara războiul; e prea inteligentă. De altfel, nu poate să ne facă mai mult rău decât ne-a făcut". — Eu: „Poate va avea tentaţia să facă un pas înainte numai ca să poată lua parte la Congres". — El: „Congres? Probabil nu va fi Congres. învingătorul va dicta pacea". (Tonul cu care spunea aceasta arăta bine că nu se îndoia că Germania va fi învingătoare.)
— Denunţătorii pentru arestări nu se lasă: din nou au fost duşi la hotel „Imperial" Obreja şi Minovici.
16	februarie. — Gazeta publică un ordin de zi din 24 iunie 1916 al Corpului I de Armată, care explică multe lucruri ce s-au petrecut: afacerea Stroja, evadarea ruşilor prizonieri etc: „Evadaţii ruşi (veniţi din Austria) trebuiau conduşi fără escortă, nu la câmpul de internare, dar la consulii lor". Acest mic document dovedeşte o dată mai mult cât de fictivă era neutralitatea noastră! Şi Bussche n-a înţeles niciodată nimic...
— Lupu Kostake vine pe seară, îmi spune cu candoare că nu se organizează nimic, că nu sunt primari la sate, în comune etc. Cred că proiectele sale administrative nu mai au nici o şansă de reuşită.
17	februarie. — Brănişteanu e în corespondenţă cu Bussche. L-a înştiinţat de atitudinea lui Carp şi de necazul lui cel vechi contra lui Maiorescu. El convine cel dintâi că greşelile germanilor au de ce să înăsprească pe români şi le atribuie intransigenţii cercurilor militare.
— Pe frontul francez lupte înverşunate.
— Nu se face nimic pentru refacerea terenurilor petrolifere. Spiess a trecut prin Bucureşti, dar se pare că misiunea lui consista numai în evaluarea daunelor. Iacobson de la „Astra Română" a fost autorizat să plece la Haga în speranţă că va avea autorizarea să-şi refacă şantierele.
18-19 februarie. — Lupte straşnice pe frontul francez. Ieri se făcuse o spărtură pe frontul din Champagne. Astăzi e luptă pentru menţinerea poziţiilor cîştigate de germani.
— Ocupaţia se întinde ca untdelemnul. Toate imobilele importante sunt luate pentru administraţiile a patru ţări: astăzi se expulzează „Naţionala", şi aşa în fiecare zi. în Palatul Ştirbei se instalează un nou cazino şi nimic nu e destul de frumos în materie de covoare şi mobile.
— Venea vrea să se retragă. Pentru internaţii de la Ialomiţa, unii stabiliţi în hotelurile din centru, se plăteşte 8.000 lei pe zi. Guvernământul militar a voit să deschidă în 24 de ore aziluri de noapte, unde să se servească ceai: Primăria a făcut ce a putut. Care e femeia română care va merge cu copiii ei într-un azil de noapte?, şi aceşti nenorociţi sunt aceia care suferă cel mai mult de lipsa de combustibil. Stoltzenberg le-a inspectat îndată şi a fost atât de grosolan cu Verzea, încât acesta vrea să se retragă mâine. în aşteptare, noile instalţii vor costa 12.000 de lei, pentru 7-800 de vagabonzi care petrec acolo câteva ceasuri înainte de a se culca. Dar cu această ocazie, din nou ieşiri contra celor bogaţi; cât pe-aci colonelul S. voia să bage pe clienţii azilurilor la doamna Cantacuzino. De altfel, într-un aviz asupra ordonanţelor de percheziţie, „Guvernământul" spune lămurit: comisarii pun pe cei bogaţi la adăpost, fiindcă pot să-i corupă. în toate manifestările lor imprimate se regăseşte aceeaşi literatură de excitare a ţăranilor şi a claselor sărace!
— Lupu Kostake triumfă: a reuşit să oprească numirea artistului Sturdza la direcţia Teatrului, în locul lui I. Bacalbaşa, de care germanii nu vor să mai audă vorbind, de când a provocat greva. Ioan Filitti, de la Afacerile Străine, i-a luat succesiunea. într-adevăr, mare succes! Dar tot nu avem administraţie...
Acelaşi mă anunţă că preţul cerealelor a fost mărit: 2.000 de lei vagonul. Controlând, e vorba de preţul pentru... recolta viitoare.
— Nu mai sunt vehicule în Bucureşti. Ceasuri întregi nu se mai aude o trăsură. Ieri, duminică, la ora 5 1/2, pe drumul Şosea-Ateneu, am întâlnit două. Totul e luat, rechiziţionat, trecut prin sită, iar astăzi pentru nu ştiu ce coloană de provizii s-a luat tot, chiar bietele animale de la tramvai.
20 februarie. — Banca Naţională, asupra căreia se mai discuta, a fost ocupată. A trebuit să cedeze etajul I; iar hall-ul neputând fi încălzit, s-au concentrat toate serviciile în câteva odăi. Dar acela al supravegherii devine imposibil: odată banca închisă, nu mai puteai pătrunde în ea; acum e o circulaţie continuă până la o oră înaintată din noapte. Serviciile petrolului s-au instalat în imobilul cucerit.
— Verzea şi-a dat demisia. îmi aduce copia raportului făcut Consiliului asupra hoţiilor şi neregularităţilor gestiunii liberale.
— O scrisoare din Brăila de la dl. Popescu, directorul Băncii Naţionale, şi care se ocupă mai serios de Crucea noastră Roşie, îmi confirmă telegrama primită ieri. Germanii au pus stăpânire pe spitalul nostru precum şi pe tot materialul şi depozitul de farmacie. Răniţii noştri (cam 230) au fost transportaţi pe şlepuri şi cum Dunărea nu e navigabilă, ei stau în fundul vaselor fără aer şi fără lumină. (Aşa e descrierea d-rului Gogu Con-stantinescu sosit de la Brăila.) Aceşti nenorociţi sunt destinaţi lazaretului de la Giurgiu. Spitalele rechiziţionate sunt rezervate turcilor, în rândurile cărora frigul cel mare a făcut victime.
D-rul Constantinescu de mai sus, a făcut serviciu la Hârşova înainte de a trece la Brăila. Povesteşte lucruri jalnice despre mulţimea refugiată acolo. Toate împrejurimile sunt pline de morminte. Teroarea şi oboselile au provocat mai ales un număr grozav de avorturi. într-o zi, va trebui ţinut seama de pierderile pe care aceste accidente vor costa ţara. La Brăila: ruşii care furau totul din ordin, au lăsat în farmacii mii de ordonanţe: alcool rectificat şi tinctură de vanilie, vândute câte 800 de gr. până la 1 kilogram odată.
— Rechiziţiile de produse, dar fără bon sau chitanţă, urmează în toată câmpia românească. Dl. Constant spunea la Banca Agricolă, că la Slobozia nu s-a lăsat nici hrana lucrătorilor astă-vară. Cât despre vite, afară de boi, nimic nu va fî lăsat. Cum se va face înlocuirea? Pentru import e destul să ne reamintim că perechea de boi costă în Ungaria 6.500 coroane. Şi desigur,.în ochii germanilor, trecem încă ca oameni care au de toate. — Verzea îmi spunea azi-dimineaţă că Dobrovici a câştigat bunăvoinţa căpitanului Albrecht de la aprovizionare, oferindu-i două şunci, văzându-1 cu lacrimile în ochi la primirea unei scrisori de la soţia sa, care îi spune ca de multă vreme copiii nu mai cunoşteau gustul untului. Notasem deja mirarea d-rului Wolff că răniţii noştri sunt aşa de bine hrăniţi în spitalele noastre. Comandamentul Militar ne-a acordat opinci pentru prizonieri, in schimbul stocului nostru de bocanci militari uzaţi, depus în spitale.
21 februarie. — Bulgarii au celebrat la Mitropolie un Te-Deum pentru Regele lor. Doamnele au vrut să împingă pe mitropolit ca să protesteze, dar bătrânul, a refuzat. Didina Cantacuzino mi-a citit protestarea pe care o redactase. Am povăţuit-o să-şi rupă hârtia, căci altminterea risca să doarmă din nou la „Imperial".
— O nouă ordonanţă cu acelaşi ton demagogic, pe care nu-l mai înţeleg din partea unui Guvern militar german. Tramvaiele sunt interzise civililor. Accesul trăsurilor este permis numai persoanelor care au o autorizare de la poliţie şi poliţia nu poate da aceste autorizări decât lucrătorilor! Este cu atât mai ciudat, cu cât tramvaiele nu mai umblă...!
— Rătăciţii noştri încep a reveni. V. Maltezeanu află de la Neniţescu că a fost numai o confuzie, fiindcă Carp nu înţelege să schimbe nimic în organizarea Partidului Conservator; „el doreşte numai" să aibă concursul lui Marghiloman şi al partidului său, cum va face apel şi la concursul lui Stere cu grupul său.
— Neniţescu a declarat lui Corteanu, care a notat în scris, că nu vede pentru ce motiv aş putea să fiu supărat în contra Iui, fiindcă singur, sau aproape singur, el subordonează orice activitate politică concedierii Regelui şi Dinastiei, că el rămâne în partid; că recunoaşte direcţiunea mea (acum 15 zile el predica că nu mai există partidele şi că adevărata tradiţie voia un comitet în locul unui şef), etc.
— Colonelul Bronsart părăseşte Bucureştii: este a treia mutare a lui. El vine să mă vadă: îi scrisesem având a-i vorbi de arestarea lui Obreja. Caută să evite chestiunea: trebuie ostatici, atât pentru a face presiune, cât şi pentru a calma opinia publică germană. — Eu îi arăt că voi fi silit să protestez formal, Obreja fiind directorul unui spital militar. Apoi vorbim despre administraţie: el recunoaşte că se procedează foarte încet şi isprăveşte prin a mărturisi că sfatul meu era cel bun: a se cere, sub garanţia noastră, administratori şi a le da toată încrederea şi toată posibilitatea de a lucra.
— S-a cerut lui Oscar Kiriacescu, Lupu Kostake şi Antipa să semneze o declaraţie de fidelitate împăratului şi de executarea ordinelor care le vor fi date. Kiriacescu a obiectat că ar trebui cel puţin să fie stipulat că aceste ordine nu vor fi altele decât cele ce le-ar putea da Guvernul român. Lupu Kostake şi Antipa s-au dus să consulte pe Carp, care le-a spus să nu semneze nimic.
22	februarie. — Iama nu vrea deloc să se înmoaie: ninge foarte mult.
— Hans de Blome îmi laudă pe Czernin, care e mult mai energic decât Burian cu înfăţişarea lui de profesor, şi e fericit că tânărului împărat, cu totul opus unchiului său, îi place să se informeze şi caută a cunoaşte totul prin el însuşi. Blome îmi confirmă că în ziu când Hindenburg a propus împăratului să prepare o armată pentru România, împăratul i-a răspuns că e absolut inutil, căci „un Hohenzollern nu poate înşela!" — Şi austriecii sunt miraţi că germanii au lucrat aşa puţin pentru organizaţia administrativă şi economică a ţării.
— Venea are să-şi retragă demisia. Stoltzenberg i-ar fi transmis regretele sale şi i-a trimis răspuns că nu cunoştea calitatea lui de colonel,, Când am întrebat pe Tzigara, mi s-a părut că Lupu Kostake a aranjat explicaţiile cum i-a convenit, pentru a permite lui Verzea să rămâie. Verzea mi-a anunţat că trimite prin Guerlicze un raport către Bussche, prin care se plânge de lucrarea sistematică a militarilor, care pare că fac tot ce e cu putinţă pentru a excita ura populaţiei.
23	februarie. — Inginerul Pisoski ar fi spus că la Berlin Bussche şi Hellferich ar fi foartenemulţumiţi de modul neîndemânatic cum se poartă autorităţile germane, la Bucureşti. Tzigara, care-mi relatează faptul,tare grijă să adauge: „întru atât cât Pisoski merită crezare!" Tzigara, pentru a ilustra unele concepţii, îmi spune că alaltăieri-seară „polizeimeister" Hammelung i-ar fi cerut ca, „până a doua zi de dimineaţă", să-i aducă un proiect de reorganizare a poliţiei şi gardiştilor! Prefectul a declinat, ironic, propunerea.
— Se demontează moara Assan, moara cea mai modernă şi cea mai bine instalată din România, pentru a o transporta la Constantinopol! Am făcut atent pe Vollanka, că era mai simplu să se aducă aceleaşi maşini de la Brunswick direct la Constantinopol! — „Da, îmi răspunde el, dar ar trebui plătite!" Toată filozofia acestui război modern este explicată prin aceste câteva cuvinte.
— Cu această ocazie, G. Ştirbei îmi atrage atenţia că evreu sunt singurii care se bucură de o protecţie eficace: „Moara Comercială", şi mai modernă ca moara Assan şi care cea dintâi a fost ameninţată, scapă, cu toate că ea a făcut parte din sindicatul englez. Graţie lui Făreanu! — Mi-novicii ies de la „Imperial": după 2 zile numai, prin intervenţie evreiască! Germanii proiectau să înlocuiască pe Bărdescu cu Babeş, cu toate că acesta semnase protestarea antigermană. Palestina pe toată linia!
24	februarie. — Englezii au anunţat că orice vas neutru, care în călătoriile sale nu ar ancora la vreun port englezesc va fi declarat pradă de război. Deci, ori să treacă prin zona blocată de germani, ori să fie capturat: asta este soarta vasului neutru care ar risca să iasă.
— Am întâlnit pe Carp pe stradă: „Germanii au încercat să guverneze în Polonia şi în Belgia cu elementele locale şi nu le-a reuşit; ei încearcă să guverneze la noi cu oamenii lor şi vor vedea în curând că o să meargă şi mai rău". Şi Carp găseşte că evreii sunt astăzi atotputernici şi că dau germanilor poveţele cele mai rele.
— Se anunţă plecarea lui Stere la Viena şi Berlin. Se pare că el a aşteptat „ausweisul" cam multă vreme. Brănişteanu îmi spune că Bock (fostul director al Agenţiei germane de informaţii) i 1-a procurat; alţii afirmă că e contele Mirbach. Cel mai nostim este că Simionescu-Râmniceanu, •care din intim credincios al lui Brătianu s-a transformat în adversar crâncen, spune peste tot că Stere a fost chemat de Czernin şi de Bussche. Stere va căuta el oare să se califice ca şef de partid?
— S-a reînceput seria de arestări. Ciocârdia a fost ridicat azi-dimi-neaţă, văd pe Ion Duca condus, pe Calea Victoriei, enervat, gata să sară din trăsură... Amândoi au mai fost arestaţi şi puşi în libertate. Apoi vine rândul şi al inofensivului Krupenski. Trebuie ostatici! Este ceea ce îmi spune Prinţul de Reuss. Eu îi vorbesc de Obreja. — El: „A semnat manifestele în contra Germaniei". — Dar cei doi Minovici? — „Serviciul (Wolff) i-a declarat indispensabili". (Salvarea). — Dar Babeş? — „El a fabricat mult ser". — Şi aflu, în acest mod, care e criteriul...
— Ni se trimit, fără înştiinţare prealabilă, 1.070 de prizonieri români din lagărul de la Slatina. Oameni-stafii, umbre! 200 din ei sunt grav bolnavi. Mavroiani raportează că unii sunt muribunzi. Medicul militar von Goetz, pe care îl întrebăm, ne spune că nu ştie nimic. Deunăzi-seara ni s-au pus în spitalele noastre 130 de prizonieri ruşi. Aceşti oameni lucrează pentru germani! Frigul şi lipsa de hrană îi doboară: şi este treaba noastră să-i îngrijim. Prizonierii romani sunt aproape desculţi, nenorociţii!
— Baronul de Bornemisa, întors din Albania, vine să-mi mulţumească fiindcă, în ziua Consiliului de Coroană, primisem, dacă ar fi fost nevoie, să găstrez un depozit al soţiei sale. El întâlnise în ziua aceea pe miniştrii care se plimbau în haine de oraş cu un sfert de oră înainte de Consiliu, pentru a acredita zvonul că deja Consiliul era amânat.
25	februarie. — Este un ger îngrozitor. Astă-noapte au fost 18 grade.
— Dobrovici îmi spune: „Ăştia o să ne stoarcă ca o lămâie; iar ne cer 500 de paturi complecte".
26	februarie. — Prinţul de Reuss mi-a dat un număr al gazetei Le Temps din 13 februarie, cu o declaraţie a lui Take Ionescu. Afară de vorbele lui sforăitoare, binecunoscute, îşi permite să spună că va trebui ca „mizerabilii" oameni politici, care nu i-au urmat la Iaşi, să fie aspru pedepsiţi! Ce s-ar fi făcut săracii din Bucureşti şi nenorociţii noştri prizonieri dacă „mizerabilii" n-ar fi rămas? Take Ionescu este calificat în Le Temps de ministru interimar al afacerilor străine. Deci, Brătianu este în Rusia.
— Starea în care ni s-au adus cei 1.070 de oameni de la Slatina, este groaznică. Doi au murit pe când îi debarcau, altul a murit pe când îl ducea la spitalul d-nei Catargi. Mavroiani raportează că a fost silit să interneze de urgenţă 144, şi trebuie să organizăm, în grabă, un nou spital pentru rest. Cinci din ei au tifosul recurent. Toţi sunt cu pielea lipită de os, aproape goi, plini de păduchi.
27	februarie. — Fiul lui Dobrescu, eliberat pe cuvânt, ne povesteşte că la Slatina mor zilnic 5 sau 6 nenorociţi soldaţi şi că ei nu sunt îngropaţi decât când se strâng 30 sau 40. Camarazii de corvoadă pentru îngropări pretind că au văzut pe unii din ei cu nasul şi urechile roase! Iar pentru cei 2 sau 3 morţi la Depozit, s-au ordonat onorurile militare! — cu fotografii, probabil...; G. Ştirbei a scris luni lui Wolff o scrisoare de protestare şi mâine vom trimite o altă protestare lui Tulff. — Acum în sarcina noastră: nu se pot trece la etuvă hainele acestor nenorociţi fiindcă la 50 grade postavul se destramă; la germani, chiar la 200 grade postavul rămâne intact. Mavroiani a mai constatat că pingelele bocancilor noştri sunt de carton!
— Mareşalul Mackensen se întoarce; reîntoarcerea lui va fi semnalul de mari schimbări în organizaţiile militare.
28	februarie. — O. Kiriacescu a călătorit, pentru afacerile Ministerului de Finanţe cu un delegat german, căpitanul Fischer. Cu toate că el călătorea pentru afaceri de serviciu, şi-a plătit locul plus 50% pentru agio; la plecare, căpitanul s-a urcat în clasa I, dar Kiriacescu a fost silit să se urce în a Ii-a...
— Cochinescu vine de la Giurgiu: n-are voie să ia trenul. în unele plăşi, şeful de Etapă consimte să-1 recunoască pe administratorul de plasă; în altele îl ignoră. Un ordin dat autorităţilor inferioare nu se poate executa dacă comandamentul de Etapă nu-1 vizează. Cochinescu îmi spune: „Este anarhie absolută!" Giurgiu este devastat, dar mai cu seamă incendiat. Locuitorii pretind că focul a fost pus şi de germani şi de bulgari şi de turci; el nu a putut face însă o anchetă pentru a verifica. Oraşul are astăzi 6.500 de locuitori, faţă de 21.000 pe care-i avea înainte de război. Locuitorii din mahalale au prădat şi ei foarte mult. Vitele marilor proprietari nu au putut fi regăsite, fiindcă nu s-a admis căutarea decât a vitelor înfierate. Cu toate că s-au distribuit ţăranilor câţiva boi — care de-abia se ţin în picioare — este o lipsă generală de vite de ham. Bulgarii, chiar când sunt sobe, fac focul în mijlocul odăii, pe parchet, şi îl lasă să ardă când părăsesc casa.
— Astă-seară ni se semnalează şi un caz de tifos exantematic printre prizonierii aduşi din Slatina. Nu te întâlneşti cu un om să nu fie în curent cu iadul de la Slatina! 1 martie. — Viscoleşte ca în plin ianuarie.
— Dl. Sobotka, care este în capul misiunii economice austriece, vine să mă vadă. Asupra chestiunilor de resortul său, suntem repede de acord: el cere ca Viena să facă presiune asupra Berlinului pentru urcarea preţurilor grâului şi pentru plata imediată. însă cum germanii, odată o hotărâre luată, nu revin uşor asupra ei, el a propus majorarea ca primă pentru cei ce oferă grâul imediat („oferă" mă face să surâd, când ţi se ia ce le convine, fără altă formalitate). Să-ţi dea un bon sau bani emişi de Banca Generală, tot învinsul va plăti socoteala! — Călătoria lui Stere amuză pe Sobotka: „El nu ştie să vorbească cum s-ar cuveni. (Am aflat în cursul zilei, că şi Carp îşi bătea joc de discursurile ce Stere le va ţine lui Czernin şi lui Bussche.) De ce n-aţi face dvs. călătoria, Excelenţă? S-ar grăbi să vă invite a merge şi la Berlin şi la Viena". — Declin: „Un om ca mine nu se poate întoarce cu mâinile goale, şi de altfel ce pot cere câtă vreme ţara este tăiată în două?" — Dl. Sobotka mă întreabă atunci ce să ceară el la Viena. — Eu: „Ca să se lucreze, trebuiesc două condiţii: îndemnul unui preţ remunerator şi libertatea de a circula". — Sobotka este un om plin de bun simţ şi interesant.
— Lupu Kostake se invită la dejun la mine. Vizitele lui se făcuseră foarte rare. Foarte lungă conversaţie politică. El nu se încrede în austrieci fiindcă Czernin urăşte pe români. A văzut la Martha Bibescu o scrisoare a lui plină de ură. Sobotka îmi spusese că Lupu Kostake credea greşit că Czernin avea ură în contra României. El mi-a povestit că, cu câteva zile înainte de război, Czernin s-a dus la Brătianu, şi cum era scarlatină la Sinaia el i-a spus: „Vin în numele soţiei mele ca să vă rog să-mi spuneţi dacă poate să se ducă să se stabilească cu copiii la Tekirghiol?" Şi Brătianu i-a răspuns: „Spuneţi contesei din partea mea să se ducă liniştită la Tekirghiol; căci nu va avea nici o supărare!" Czernin nu va uita niciodată această înşelătorie.
Lupu Kostake îmi vorbeşte de conversaţia pe care a avut-o cu Mac-kensen şi pe care Carp i-a confirmat-o ca autorizată de el. Era vorba de o pace separată. Această conversaţie a fost „telefonată" la Berlin. Pisoski a cunoscut-o — evident prin Bussche — şi a raportat-o la Viena lui Czernin, care ar fi declarat că, câtă vreme va trăi el, nu se va face niciodată pace separată cu România. De aci: furie în contra lui Bussche şi în contra lui Pisoski.— îmi revin în memorie povestirile lui Guerlicze (notele din 12 februarie) şi din toate lungile discursuri ale lui Lupu reiese că Viena nu-1 are pe Carp în stimă aşa mare, cum ar dori Lupu. — Lupu încearcă să ne apropie. El nu neagă dificultăţile pe care le stârneşte Carp din pricina lui Maiorescu. Pentru Lupu plecarea lui Bronsart este voită: Bronsart nu putea să mistuie dificultăţile făcute pentru o organizaţie administrativă, pe când el, Bronsart, îşi aranjase Etapele pentru ca faimoasele gubernii să le fie adaptate. Lupu nu-şi părăseşte ideia. El pretinde că, cu prilejul arestării lui Duca, Ciocârdia şi Krupenski s-a dus la „MilitarVerwalţung" şi le-a spus: „Băgaţi-ne şi pe Carp şi pe mine la închisoare, dacă procedaţi în aşa mod". în fine, el îmi anunţă că toată familia Brătianu va fi închisă la Hereşti; se hotărâse ca ea să fie deportată în Bulgaria, însă Carp este acela care a găsit soluţia Hereştilor, unde Guvernul a trimis astăzi să se facă cercetări. Nu va fi exceptată decât mama: Lupu ar fi intervenit personal. El mi-a anunţat punerea în libertate a lui Duca, Krupenski, Ciocârdia. Aşteptăm!
— Am primit vizita lui Ledebur, — om foarte plăcut — adus de Blo-me. Şi Wodianer virie să mă vadă.
— Un ofiţer de poliţie, care mi-a fost trimis azi-dimineaţă pentru lămuriri privitoare la parastasul Reginei Elisabeta, pregătit pentru poimâine de Crucea Roşie, îmi anunţă că Guvernul n-are nici o obiecţiune de făcut şi că în aceeaşi zi va avea loc o slujbă şi la biserica evanghelică.
2	martie. — Viscolul dăinuieşte mereu, cu furie. Nici o circulaţie pe străzi.
— Comunicatul anunţă părăsirea primei linii pe Ancre şi că turcii au suferit o înfrângere în Mesopotamia.
3	martie. — Viscolul a încetat. Străzile sunt îngrozitoare. în unele locuri trotuarul a rămas cu 2,50 m. sub nivelul străzii. Cu toate astea multă lume a venit la Doamniţa Bălaşa pentru parastasul Reginei. Numeroase doamne au înfruntat cu curaj drumul pe jos. Slujba foarte demnă: Vicarul şi Scriban. Vicarul Teofil a ţinut o alocuţiune foarte corectă ca form^ şi foarte bună ca fond, cu mult superioară celor auzite până astăzi din partea unui membru al clerului. Prezente: d-nele Lydia Filipescu, Emile Ghika, Sabina Cantacuzino, Lia Brătianu, Starjenska, Martha Bibescu, Lisbeta Ştirbei, Vladimir Mavrocordat, Măria Boerescu,
Touchketa Pherekyde, Didina Cantacuzino, A. Sevescu, Leonte, Marta Mitilineu, d-şoarele
Zoe Arion, Romalo, d-nele Racoviceanu, Emanuel Miclescu, Ana I. Florescu, Zincuţa Mânu;
Lupu Kostake şi Tzigara-Samurcaş reprezentând oficialitatea; toţi magistraţii de la Curtea de Casaţie şi de la Curtea de Apel etc. Azi-dimineaţă nu aş fi sperat să ne găsim nici 5 persoane în biserică! — Sabina Cantacuzino îmi anunţă exilarea ei la Hereşti: „Două femei singure (ea şi Lia Brătianu) în câmp, într-o casă fără uşi şi ferestre!"
— Un austriac, baronul Konradsheim, vine sa se prezinte.
— Prefectul de poliţie îmi comunică că Guvernul vrea să depărteze din Bucureşti pe dnele Sabina Cantacuzino şi Lia Brătianu, dar fără să le sechestreze sau interneze; vrea să li se dea Hereştii ca reşedinţă. Dar având în vedere starea de stricăciune a casei, măsura s-a amânat.
4	martie. — Sabina Cantacuzino mă cheamă. Ea refuză să iasă din Bucureşti. La ţară viaţa lor ar fi primejduită. Hotelul „Imperial" sau izolarea în casa Stolojan. Ea îmi arată o scrisoare a lui Bussche cu data de 15/28 august, deci a doua zi după declaraţia de război, ca răspuns unei scrisori a ei, prin care evident că propunea să se ocupe de internaţi, căci Bussche mulţumeşte pentru „ideea ei". Duplicitate? Intervenţie reală? Nimic nu a dovedit, în orice caz, o ameliorare a rigorilor tratamentului la care aceşti nenorociţi au fost supuşi. Dânsa va scrie lui Mackensen pentru a-i cere protecţia.
5	martie. — D-rul Cantacuzino îmi aduce ciorna unei scrisori adresată lui Mackensen. Eu propun câteva modificări de stil.
— O ordonanţă interzice civililor să întrebuinţeze birjele fără o ordonanţă specială, care nu poate fi dată decât într-un scop militar sau în interes de serviciu. Această ordonanţă stârneşte o indignare generală. Nimeni nu mai are trăsură; toţi caii, până şi cei mai mici poney au fost luaţi; vehiculele toate rechiziţionate. Deci oricare ar fi urgenţa, toată lumea pe jos. De tramvaie nici nu poate fi vorba.
O altă ordonanţă anunţă că Banca Naţională a fost pusă sub sechestru şi închisă până la noi ordine. Ordonanţa vizează faptul că Tezaurul şi majoritatea Consiliului nu sunt la sediu.
— Arestările de ostatici se fac peste tot pe o scară întinsă. La Ploieşti s-au arestat 25-40 de persoane; dar, de astă dată, numai cu câteva excepţii, takiştii şi scandalagiii. Primarul Ionescu, care se avea foarte bine cu autorităţile şi îşi făcea partida cu col. Cleve, se pomeneşte închis şi el. Primar interimar: A. Mişu, fostul prefect liberal: este o culme! — La Alexandria, între alţii a fost arestat şi Bădulescu tatăl, care până acuma fusese şeful consiliului comunal constituit de germani. în cine să te mai încrezi?
— Colonelul Venea îmi spune: călătoria lui Stere este amânată fiindcă nu i-a oferit decât clasa a IlI-a şi că el aşteaptă să se mai încălzească vremea ca să plece. Căpitanul Richter s-a dus la Carp pentru a-1 întreba dacă Stere era trimis de el; Carp s-a grăbit să-i răspundă că
Stere călătorea pe socoteala lui proprie. Stauss i-a spus că poziţia lui Bussche la Berlin e precară şi că nu
este deloc ascultat.
6 martie. — Bărbulescu îmi povesteşte modul în care s-a pus stăpânire, ieri, pe Banca Naţională. împuternicirile semnate: Col. Hentsch, noul şef de Stat-Major de la „Militar-
Verwaltung", sună astfel: „Administra-torii-sechestrii trebuie să se pună în posesia Băncii Naţionale; sunt autorizaţi să exercite toate acţiunile pe care Banca le poate exercita şi să dispuie de tot avutul Băncii". Din lămuririle care mi se dau s-ar părea că germanii vor să individualizeze depozitul mărci, — circa 220 milioane — care se află la Berlin şi să facă din el baza de operaţii de emisiuni pentru a furniza banii ministerelor şi agriculturii. — Spiess crede că germanii vor să se pună la adăpostul emisiunilor abuzive care s-ar face la Iaşi; — de altmin-terea Spiess este de părere că trebuie să se spargă puterea financiară a Partidului Liberal şi atotputernicia lui sectară pe mişcarea economică. — El socoteşte că pagubele în industria petrolului (n-a putut vedea nici Buzăul nici Târgoviştea) sunt de circa 100 milioane. Sunt fericit să aflu că nu ne apropiem de jumătatea de miliard de care s-â vorbit atâta.
— De două zile: lipsă de pâine. Brutarii, şicanaţi de poliţie, au închis prăvăliile. Morile, în lipsă de combustibil, n-au produs făină. Cu excesul de regulamente s-a ajuns la un haos.
— Mehedinţi îmi spune că Verzea posedă în afacerea Filotti un dosar de pederastie în care V.A... şi T.I... sunt amestecaţi. — Fuga extraordinară a lui Filotti găseşte în Fiecare zi o explicaţie nouă.
— Guvernământul german a refuzat, pentru doi funcţionari ai noştri, autorizarea să ducă la Slatina haine şi bani prizonierilor. Starea lagărelor trebuie să fie aşa de îngrozitoare, că nici un ochi indiscret n-are voie să-şi arunce o privire.
7	martie. — Generalul Tantilov, pe care l-am văzut azi-dimineaţă, mi-a acordat să-mi procure listele prizonierilor noştri din Bulgaria; în chestiunea soldelor, o lege a Sobraniei a hotărât că ofiţerii vor fi hrăniţi şi îmbrăcaţi ca soldaţii, dar nu vor primi solde, fiindcă, după războiul balcanic, turcii au refuzat să recunoască plata soldelor făcută de bulgari. Asupra chestiunii trimiterii de bani sau de scrisori prizonierilor, el este obligat să refuze, căci ruşii nu îngăduiesc transmiteri similare pentru germanii şi bulgarii prizonieri la dânşii. — Am insistat, bazându-mă pe textul formal al Convenţiei şi pe interesul evident că viitorul trebuie să excludă orice inamiciţie între bulgari şi români. Am invocat şi mizeria în care trebuie să se afle ofiţerii: — El: „îi tratăm bine, dar cu siguranţă că trebuie să ducă lipsă de haine". Generalul a sfârşit prin a-mi declara că voi putea face îndoita propunere, solde sau trimiterea de bani din România, în scris şi că el o va transmite sprijinind cererea. Generalul s-a arătat dispus a sta de vorbă. „România şi-a arătat totdeauna dinţii Bulgariei. Pe vremuri, Bulgaria şi-a oferit alianţa cu sinceritate (eu am replicat că, cât am stat la putere, nu am avut niciodată cunoştinţă de aşa ceva)... şi totdeauna România s-a arătat dispreţuitoare. După 1913, războiul în contra României a fost cât se poate de popular în Bulgaria. La începutul războiului am fost pretutindeni'în inferioritate numerică faţă de armata română, dar elanul regimentelor a fost de necrezut. Turtucaia luată în două zile!" — Eu: „Câţi prizonieri?" — El: „28.000. Dacă aţi fi intrat în război alături de noi, astăzi ar fi războiul terminat, pe când acum..." — Eu: „în orice caz sfârşitul trebuie să se apropie, căci nervii multor popoare nu vor mai putea rezista."
— El: „Nu ne-am jucat ultima carte: mai avem ceva!..." — Nu puteam să insist a şti care era sensul acestei fraze textuale.
— Neniţescu, care a isprăvit prin a enerva cu pretenţiile lui, ca şi Stere cu hipertrofia lui, a revenit iar. El a spus ieri lui Corteanu că nu mai face parte din Partidul Conservator. Carp este omul desemnat şi el este cu Carp. Ştie bine că lui Carp îi lipsesc oamenii, dar aceasta nu face nimic! A adăugat«că Arion este de aceeaşi părere ca dânsul.
8	martie. — Lupu Kostake vine la ora 9 1/2 dimineaţa; nu venea niciodată aşa devreme. E obosit şi dezgustat şi vrea să se retragă. I s-a trimis un baron bavarez care este însărcinat cu organizarea administraţiei: fiecare şef de Etapă „îşi va numi" subprefectul şi primarii; comandantul superior va numi pe prefect, iar „noi (baronul şi Lupu) îi vom supraveghea". — Lupu ar fi zis: „D-voastră îi veţi putea supraveghea, eu nu". Cu alte cuvinte, germanii vor să administreze prin ei înşişi. Ce departe suntem de guberniile lui Carp! De altminterea germanii vor să schimbe secretarii generali de la Justiţie şi de la Instrucţia Publică. Lupu îmi cere o părere pentru Justiţie şi eu îi recomand pe Em. Stroici sau pe Slătineanu; el a ales pe Litzica pentru Instrucţia Publică. — Este bine stabilit că toate pre^ scripţiile de la Haga sunt litere moarte; dar ce va fi această recrutare făcută de fiecare ofiţeraş după recomandaţia evreilor, care mişună în jurul germanilor în funcţiune? Cel mai curios lucru este să vezi şi să auzi pe Lupu râzând de Neniţescu şi de Paul Teodora, „care toată ziua fac la legi, parcă ar fi vreme de aşa ceva!"
— Guvernatorul Tulffînm trimite o scrisoare lungă pentru a scuza ceea ce s-a întâmplat Ia Slatina. Pentru moment ofiţerii care se aflau acolo au fost expediaţi în Germania. Li s-au plătit soldele, dar cum li s-a reţinut preţul mâncării, ofiţerii inferiori n-au avut ca bani de buzunar decât cel mult 20 de lei. Aceasta a fost povestit de un camarad, pus în libertate, ca mare proprietar agrar. — Ajutoarele trimise la Corabia nu au fost de prisos: răniţii aveau bărbi până la brâu, păr de sălbatici şi erau acoperiţi de insecte!
— Mare emoţie: se anunţă plecarea apropiată a internaţilor la Dom-neşti-Ialomiţa. Germanii vor ca şi ai noştri să parcurgă acelaşi calvar pe care l-au urcat compatrioţii lor arestaţi de noi. îl grăbesc pe Lupu Kostake să trimită misiunea care era vorba să fie trimisă Guvernământului; el îmi spune că a scris încă de mult colonelului Hentsch, care a înlocuit pe generalul Bergmann pe lângă Tulff, dar că nu a fost încă primit!...
9	martie. — Se pare că internaţii vor fi trimişi Ia Săveni, în Ialomiţa. Toţi au fost vestiţi să-şi facă pachetele, afară de Duca, care rămâne la „Imperial", şi Rudi Catargi şi Durând, care au fost transferaţi la Cercul Militar, cu regimul quasi-celular şi foarte riguros.
Rudi mi-a scris un bilet jalnic. — Pe de altă parte, Sabina Cantacuzino a primit ordinul să nu-şi mai părăsească casa, ca şi bărbatul ei. Acelaşi ordin şi pentru Lia Brătianu.
— Locotenentul de rezervă Gheorghiu din Focşani a fost eliberat de la Slatina ca proprietar funciar. El îmi confirmă tot ce ştiam de Slatina; şi astăzi mai mor 7-8 soldaţi pe zi. Găzduiţi prin grajduri, fără foc, în timpul iernii, cea mai îngrozitoare de care ne putem aminti, aproape fără hrană, sărmanii bolnavi erau abandonaţi fără îngrijire şi fără pâine! Se pare că căpitanul Nicolaus, care are comanda lagărului, este un fel de nebun. Dar sunt detalii moralmente încă mai penibile. Din cei 500 de ofiţeri nu s-a găsit nici unul să dea vreun ajutor soldaţilor; nici ajutor material, nici protecţie, şi mulţi dintre ei aveau bani. Ţinuta coloneilor Niculcea, şef de brigadă, şi Anastasiu-Focşani a fost nedemnă. De altminterea aceşti ofiţeri superiori au primit să se ducă în oraş sub escortă, pe când ofiţerii inferiori au refuzat s-o facă. Populaţia din Slatina este ostilă şi dispreţuitoare faţă de prizonierii de orice grad.
— La Râmnicu Sărat lucrurile nu merg mai bine. Prizonierii sunt la Jideni, 5 km. de oraş. Iulian Oprescu, care vine de acolo, spune că duc lipsă de toate, mai ales de hrană. Şi acolo mortalitatea este mare. Prin spitale a fost holeră şi tifos: doamna Dobreanu şi o altă infirmieră au căpătat tifosul şi au murit. Oprescu zice că tot Regimentul 3 Vânători a fost prins ca într-o plasă, şi singur colonelul a putut să scape.
— Dezamăgiţii revin. Azi-dimineaţă Paul Teodoru. El mi-a spus că în ce priveşte administraţia, nu mai e vorba de nimic şi că el nici nu mai dă pe la minister. Confirmaţie indirectă de ceea ce îmi spusese Lupu. — „Vă vestisem la timp, prietenilor!" îi zic eu liniştit.
— O nouă ordonanţă: Nu mai aveam voie să consumăm decât jumătate din gazul ce-1 consumam anul trecut în luna corespunzătoare. Şi peste celelalte toate, sancţiuni penale! Birjele stau neocupate la încrucişarea străzilor, dar îţi este interzis să te serveşti de ele. Publicul râde din toată inima!
10 martie. — Din informaţiile date de Bărdescu şi Burnea, rezultă că Lupu Kostake a numit, din a lui autoritate, cu 10 lei pe zi, pe d-rul Zaplachta medic-şef la Mărcuţa în locul lui Obreja. Radu Rosetti, efor numit de Carp, încercase să facă să se primească această numire de către Bărdescu, ca dorită de Carp. Acest Zaplachta este un simplu agent colectivist, care a avut cu noi, conservatorii, incidente electorale zgomotoase şi contondente. Transformat în germanofil, face acuma parte din curtea lui Carp. într-o zi, pe stradă, Carp mi-a spus: „Nu te ocupa de Obreja, n-are decât-să rămână la «Imperial», el a manipulat 1 milion, dar bolnavii lui au fost găsiţi murind de foame şi acoperiţi de păduchi". Bărdescu afirmă că niciodată Obreja n-a avut să mânuiască vreo centimă; Eforia administrează, dar poliţia germană crede că bietul Obreja este hoţ! Toată această campanie îşi poate găsi explicaţia în numirea lui Zaplachta. Cei doi inseparabili: Barnovski şi Zaplachta au meşteşugit probabil lovitura, graţie credulităţii lui Carp. Dar ce trist lucru!...
— Am avut confirmarea prin căpitan Kuntze, şef de Etapă la Constanţa, comisar civil în Dobrogea, că administraţia bulgară a fost eliminată din vechea Dobroge; singur Cadrilaterul îi este abandonat. Semn bun! Dar deocamdată nu se mai găseşte nimic la Constanţa: nici carne, nici pâine, nici încălţăminte, — mizeria cea mai neagră. Şi, adaugă căpitnul, nu se poate spera să se constituie o administraţie care să poată susţine măcar un lazaret.
13 martie. — Iar vine Lupu Kostake devreme şi mi-anunţă că a izbutit la o înţelegre administrativă cu germanii. Nu prea bine definit, după câte îmi spune el. Sistemul nostru administrativ? Sau un altul? El mi-a vorbit de patru inspectori ca şi cum formula guberniilor ar reveni la suprafaţă. Pentru moment o să se numească, — de cine? de Guvernământul german
— Neniţescu la Finanţe, Kiriacescu rămâne la postul său, Litzica la Instrucţia Publică şi preşedintele Slătineanu la Justiţie —; ambii giranţi lăsaţi de Guvernul Brătianu sunt deci concediaţi. Neniţescu ceruse Internele,
— Ceea ce îmi explică ieşirea lui Lupu în contra lui, în ziua de 8 martie. Neniţescu se mulţumeşte cu puţin! — aceşti domni se intitulează „Guvern" şi se joacă de-a miniştri. Dar fiecare departament îşi are curatorul german şi germanii vor face ei numirile în funcţiunile administrative. Toate aceste aranjamente sunt luate de colonelul Hentsch, noul şef de statmajor a lui Tiilff pare-se, un spirit clar şi foarte deschis. — Lupu îmi mai spunea că Mackensen ar fi făcut guvernatorului o scenă teribilă în privinţa prizonierilor de la Slatina şi că aghiotanţii lui fac anchete pretutindeni. Fapt este că suntem otrăviţi de tifos exantematic pe care ni l-au adus fără măcar să fim vestiţi, prizonierii români şi ruşi.
— Domnişoara Lily Fălcoianu, care dirijează azilul de bătrâni, unde trimitem pe aceşti nenorociţi, ne spune că ruşii, care au fost aduşi azi-noapte, erau îmbrăcaţi cu zdrenţe, iar drept încălţăminte aveau picioarele înfăşurate în saci şi că erau mâncaţi de insecte!
Prizonierii noştri de la Slatina erau fericiţi pe lângă aceşti nenorociţi. Nicăieri războiul n-a fost hidos ca în sărmana noastră ţară!
— Directorul Raky se interesează de Obreja; el a venit să mă consulte. El ştie că nu e nimic de făcut cu cei mici. îmi spune că niciodată n-ar fi putut să-şi închipuie că se putea ajunge la gradul de vandalism care caracterizează distrugerea instalaţiilor petrolifere. Sălbăticii inutile şi care n-au nici un raport cu războiul. Se lucrează din răsputeri şi astăzi s-a şi ajuns la o producţie de 10 vagoane. Cu aglomerarea căilor ferate, Dunărea fiind închisă, nu va fi chip să se transporte mai mult.
— Duca a venit să mă vadă, şi cu lacrimile în ochi mă întreabă dacă eliberarea le este de astă dată definitivă. Ieri de dimineaţă, la ora 4, internaţii au fost expediaţi în Ialomiţa. în ajun se lăsaseră cheile la uşi; deţinuţii s-au văzut unii pe alţii; dar vizitele familiilor au fost foarte penibile. Ca-rabatescu, cu toţi cei 70 de ani ai lui şi cu toate demersurile făcute, a fost pornit cel dintâi: el prezidase comisiunea internaţilor germani şi se pare că respingea sistematic, fără nici o milă, toate cererile care i se adresau.
— Ioan Filiîti, director la Teatru, a venit să mă întrebe dacă aş primi o invitaţie pentru inaugurarea Teatrului, care îşi va face redeschiderea cu o piesă germană. El a adăugat (din capul lui? sau autorizat?) că mareşalul Mackensen ar putea să vorbească cu mine între acte. Am declinat invitaţia: de trei ani de zile n-am călcat într-un teatru; împrejurările nu mă autorizează să rup cu acesta abţinere. Carp, consultat, a pretextat doliu, şi Ma-iorescu a răspuns că va face la fel cu Carp. Lupu Kostake a primit, iar Tzigara a declarat că el nu va merge.
14	martie. — Bagdadul a fost luat în ziua de 11 martie de englezi. S-a afişat buletinul englez, ca de obicei, la „Milităr-Verwaltung".
— G. Ştirbei îmi aduce corespondenţa schimbată între Beldiman şi Take Ionescu, interimar la Afacerile Străine, relativă la o ameninţare de destituire a lui Beldiman. îndrăzneţul Take Ionescu, — altă dată campionul Germaniei — tratează tratatul nostru din 1883 „de perioadă fatalmente tranzitorie a alianţei noastre cu inamicii noştri milenari!" este o adevărată poemă!
— Venea a venit să mă vadă. El este certat cu poliţia care nu-1 ajută; fiind silit să aleagă între a merge la stânga sau la dreapta, el optează pentru Germania şi are s-o ajute din toate puterile atât cât îi va îngădui demnitatea sa; el se miră că Neniţescu n-a venit să mă vestească că primise să fie numit de germani să gireze Finanţele.
15	martie. — Va fi foarte greu să faci câmpul nostru să producă ceva în condiţiile actuale de viaţă. Seceleanu, cu mare greutate, a putut ajunge la Slobozia: în casa lui, în mijlocul obiectelor lui casnice, căpitanul Haake, „Economierath", nu i-a dat măcar un pat. Mai mult chiar, 1-a întrebat ce caută... Iar sărmanul Maltezeanu, „prefectul", a păţit-o mai rău. Acelaşi Haake, i-a spus clar că avea numai să execute ordinele lui, nimic altceva. La Ciulniţa, d-na Gologan, redusă la o singură cameră din cele 15 ale casei ei ocupată, este terorizată de proprii săi servitori, ale căror neveste au acces pe lângă soldaţii şi gradaţii care ţin garnizoana acolo. N-a început încă nici o muncă nicăieri, m Vlaşca, stratul de zăpadă e de 70 cm. Aici, la Bucureşti, lupta între intendentul Zacherl şi căpitanul Albrecht devine epică — şi suferă mijloacele noastre de alimentare.
— Foarte nenorocite sunt mai ales indeciziile ce provoacă moravurile administrative aşa de bizantine. Neniţescu vrea să se joace de-a ministrul; îi trebuie colegi la înălţime. Acum Lupu Kostake se adresează lui Hinna pentru Ministerul Justiţiei, după ce s-a anganjat aproape cu Slătineanu! Hinna face următoarea observaţie foarte judicioasă: am rang prea mare ca să fiu secretar general; ca ministru, îmi trebuie un secretar general. Şi apoi cine face numirile?
— Amândouă doamnele Brătianu vor fi conduse la mănăstirea Pasărea; Martha Bibescu la Mogoşoaia. Ordinul e să nu mai stea în oraş. Pentru Martha Bibescu, se găseşte că prea primeşte mulţi ofiţeri germani. Poate că dânsa a arătat prea mult scrisorile lui Czemin.
— Nenorociţii deportaţi la Săveni vor găsi satul cel mai sărăcăcios din toată Ialomiţa. Vor să-i facă să guste şi ei puţin din viaţa pe care au trăit-o internaţii austro-germani.
— Ieri s-a adus în oraş un mare număr de răniţi turci. Răniţi, sau numai bolnavi? Se zice că printre ei sunt foarte mulţi cu extremităţile degerate.
— Un mic incident care arată până la ce punct autorităţile germane sunt cu ochii deschişi. Am dat, sâmbăta trecută, doamnei Popp o copie de pe faimosul interviu al lui Take Ionescu; azi-dimineaţă un ofiţer de poliţie, Arthur Moos, foarte politicos şi vorbind bine franţuzeşte a venit să afle cum mi-am procurat Le Temps, şi dacă şi alte persoane primesc gazete franţuzeşti!...
— La Stere între orele 5 şi 6 seara. Vorbim de călătoria lui; Bussche şi el îmi spuneau cât de mult ştia Brătianu să-i adoarmă bănuielile şi că el nu o dată îl sfătuise pe Bussche să ceară garanţii, precum trimiterea de trupe pe frontiera Prutului; — deodată i se aduce de la Bukarester Tage-blatt depeşa de la „Korrespondenzbureau", anunţând că la Petrograd a fost revoluţie şi că 30.000 de soldaţi s-au unit cu revoluţionarii; că o comisie de 12 membri ai Dumei s-au constituit în putere executivă, că miniştrii, sunt arestaţi şi că deputatul Engelhardt a fost numit comandant suprem la, Petrograd. Depeşa conţinea încă o frază: „Miercuri (sau joi) a 3-a zi de revoluţie, ordinea s-a restabilit". înseamnă oare aceasta un eşec al revoluţiei? Sau revoluţia menţine ordinea? această din urmă explicare pare naturală, fiindcă vestea delegaţiei lui Engelhardt se află la sfârşitul depeşei. Revoluţia este ea opera democraţilor ajutaţi de Anglia, inamica regimului care a căzut? este opera Marelui Duce Nicolae? Cei 30.000 de soldaţi partizani ai revoluţiei ar îndreptăţi aceasta.
16	martie. — S-a notificat doamnei Martha Bibescu că va fi silită să-şi ia reşedinţa la Mogoşoaia; cu această comunicare a fost însărcinat Prinţul de Reuss. Lupu Kostake mi-a spus că şi pe ea ar fi trebuit să o trimită la mănăstirea Pasărea. După cele ce îmi spune G. Ştirbei, ea fusese silită din ordin superior să plece din Berlin în 24 de ore. Corespondenţa ei — precum şi scrisorile de la Kronprinţesa (?) dacă au existat vreodată, — A fost suprimată din ordinul lui Mackensen.
— De la Putineiu se ia totul; nu s-a lăsat ţăranilor decât un porc la fiecare casă; tot aşa şi cu câinii: restul e omorât. Pieile sunt trimise la Giurgiu, carnea se întrebuinţează pentru a scoate grăsime. Impresia locală: locuitorii sunt storşi.
— Din Severin scrioare jalnică de la Frumuşanu. Mizerie neagră, tifosul decimează satele. Cere ajutor pentru funcţionari.
17	martie, — Sabin Popescu, primarul de la Severin, singurul care a rămas la post în Oltenia, reia convorbirea începută ieri. Starea funcponarilor e de milă. în spitale lipseşte totul. Germanii au condamnat la 6 luni închisoare pe prefectul Delescu, acel care s-a ilustrat prin contrabande sub Brătianu. Toată poliţia, cu procurorul Tintorescu în frunte, a fost arestată din ziua întâi: dovediţi că au traficat cu arestarea internaţilor, luând bani spre a elibera oameni pe care tot i-au arestat. (La Crucea Roşie aceşti oamni, deţinuţi la Slatina, au scris cerând să fie eliberaţi sub pretext că n-au făcut serviciu militar; am trimis cererea la Interne). Crucea Roşie din Severin cu doamna Grig. Constantinescu a plecat încă de la 15 august.
— Depeşele de dimineaţă anunţă că Ţarul a abdicat şi că fratele său, Marele Duce Mihai Alexandrovici, a fost numit Regent. Depeşele fixează fazele decisive ale revoluţiei la 9 martie. La'Camera Comunelor, Lloyd George a confirmat existenţa de fapt a revoluţiei triumfătoare, adăugând numai că nu trebuie interpretată într-un sens defavorabil continuării războiului. O altă depeşă comunică: ambasadorii Franţei şi Angliei au început tratările cu Comisiunea Executivă. Toate acestea confirmă primele bănuieli că Angila nu e străină de ce s-a petrecut.
Mare emoţie în oraş. Mulţi speră că pacea poate să iasă din această stare de anarhie. Cel mai mişcat e Gr. Cantacuzino, care vrea cu orice preţ ca „ceasul meu să se apropie". De asemenea soţia sa la Crucea Roşie. Toţi doresc reluarea ostilităţilor pentru a curaţi Moldova. Privitor la aceasta, Lupu spunea ieri că ştia sigur că împuşcături au fost schimbate între ruşi şi români.
— Tot după depeşe, irlandezul Dillon vorbind de chestiunea română în Camera Comunelor, a afirmat că era notoriu că înainte de intrarea în campanie a României, Sarrail declarase în mod expres că nu putea să înceapă nici o ofenivă. La 26 septembrie Brătianu ma făcut să înţeleg lămurit că fusese înşelat asupra operaţiilor lui Sarrail. Vorbele lui Dillon sunt atunci de o extremă gravitate.
— De notat o informaţie de la Carada: „Vi se va sugera să faceţi să apară Steagul, în speranţa unui refuz pe care grupul Carp îl va exploata îndată". într-adevăr, ieri fiul d-nei Popp de la Bukarester Tageblatt m-a întrebat care sunt jurnalele care trebuie să apară. Am răspuns evaziv.
18 martie. — Directorul Schenker se plânge de încetineala organizării, de incompetenţa militarilor etc. Pretinde că afacerile financiare merg bine şi că se va plăti ceva asupra bonurilor de rechiziţie.
— Ştirile de azi-dimineaţă dau compunerea Guvernului rus. Prinţul Lwow e prezident de
Consiliu şi la Interne; Miliukov la Afacerile Străine; Gucikov, care a prezidat Duma în 1911, la Război. Toţi deputaţi, afară de Instrucţia Publică dată unui profesor din Moscova. Oraşele principale care au aderat cele dintâi la revoluţie, Moscova, Cazan, Kiev sunt reprezentate. însă, în Camera Comunelor, Bonar Law a declarat (Reuter, 17 martie) că vestea
anterioară asupra abdicării Ţarului şi numirea ca Regent a Marelui Duce Mihail, nu e definitivă. El a adăugat că nu se ştie unde se află Ţarul. Tot prin Reuter, o depeşă după care marle Duce Nicolae şi şeful de Stat-Major Alexeev sunt aceia care au cerut Ţarului să abdice.
— La Maiorescu. Stere a fost la el în ajunul plecării sale şi a povestit în linişte că se duce la Copenhaga ca să aibă veşti de la soţia sa. Maiorescu crede că Stere e trimis de Carp, care cu atât mai mult va nega faptul, dacă într-adevăr 1-a însărcinat cu o misiune. încercările lui Neniţescu de a constitui o aparenţă de Guvern îl amuză mult. îi comunic demersurile lui Hinna (căruia i-am deschis ochii asupra pericolului ca un consilier de Casaţie să fie amestecat în măsuri nelegale) şi Maiorescu îmi spune: „Acela e carpist!" şi constată odată mai mult cât farmec au funcţiile pentru unii români.
— La ora 3 vizita lui Hinna, care îmi povesteşte „că a făcut prostia" şi că n-a putut rezista lui Carp şi solicitărilor lui Lupu. Azi-dimineaţă la ora 9 — de obicei el se scoală între orele 10 şi 11 — Lupu a venit să-l caute şi s-a dus să-1 prezinte „baronului Welzer, şeful VerwaltungsSta-bului" (titlu scris de mâna lui Lupu). Acolo a semnat un fel de angajament prin care se obligă să îndeplinească funcţiile ce i s-au încredinţat. Foaia fusese deja semnată de Slătineanu, care primise şi care a fost demis în favoarea lui Hinna. — Eu: „Dar cine încredinţează aceste funcţii?" — Hinna: „Nu ştiu; aceasta e toată forma ce se cere". Presupun că nu-i convine să mărturisească că sunt numiri făcute de autorităţile germane; dar Litzica are numirea sa şi Victor Baranga a văzut-o. Hinna pretinde că şi-a consultat colegii, care l-au îndemnat, dar la urma urmei văd că el n-a vorbit decât cu Tăslăuanu...
Şi când te gândeşti că Lupu mă ruga să mă păzesc de Hinna la cărţi, şi că, naţionalist francofil, era confidentul lui Poklevski. Repede se transformă la noi comedia în farsă! Pentru a înălţa prestigiul pro-miniştrilor, se păstrează Nedelcu ca secretar general şi de asemenea Kiriacescu rămâne sub Neniţescu.
19	martie. — Gazetele anunţă azi-dimineaţă, căderea Guvernului Briand, abdicarea Ţarului şi a fiului său şi renunţarea probabilă a Marelui Duce Mihail Alexandrovici, a cărui Regenţă se anunţase.
— Comunicatul german anunţă părăsirea lui Peronne-Bapaume, etc. O fi o rectificare de front? O împingere serioasă?
— Proasta reglementare a birjelor îşi produce roadele. Şiruri de trăsuri mizerabile stau la locurile desemnate şi proprietarii lor văd orele curgând fără să le aducă vreun folos, iar publicul văzând aceste vehicule care nu servesc la nimic şi nimănui, este din ce în ce mai nemulţumit.
20	martie. — Un conflict ciudat s-a ivit între Neniţescu şi Kiriacescu; cel dintâi vrea să şteargă din buget Direcţiunea vămilor şi aceea a pensiilor; cel de al doilea vrea să le menţină, oricât de slabe ar fi alocaţiile la care ar vrea să consimtă germanii. Foarte curios este să constaţi la ai noştri tendinţa constantă de a desfiinţa legile noastre, când ocupantul nu o cere şi n-are dreptul să o facă!
Numitul Neniţescu a convocat ieri pe Hamangiu pentru a-i oferi Ministerului Justiţiei, în timp ce Hinna este numit şi a primit încă de sâmbătă. Şi aceasta o fi un mod să-ţi atragi partizani...
— Foarte semnificativă este circulara lui Miliukov trimisă reprezentanţilor ruşi în străinătate. După ce s-a acuzat regimul trecut de uşurinţă, neprevedere şi arbitrar, revoluţia după 8 zile a izbucnit. Ţarul şi Ţareviciul au renunţat la Tron printr-un „Act datat de la Pskov pe ziua de 15 martie, în favoarea Marelui Duce Mihail". La rândul său acesta renunţă să ia puterea, printr-un act cu data de 16 martie de la Petrograd, până ce „Adunarea Constituţională, aleasă pe baza votului universal, nu va decide de noua formă a Guvernului şi asupra noilor legi fundamentale ale Rusiei".
— Ce schimbate sunt timpurile!
21	martie. — Nici o confirmare a zvonurilor care au circulat ieri. Buletinul german vorbeşte de lupte de infanterie şi „de cavalerie" în sectorul golit în Franţa, ceea ce indică o retragere importantă. Englezii spuseseră în ajun: cavaleria urmăreşte inamicul care se retrage în dezordine. Buletinul nostru menţionează bombardarea docurilor de la Brăila de către o escadrilă de avioane ruso-franco-române; în bazine se găseu răniţii români îmbarcaţi pe şlepuri şi care n-au putut încă să urce Dunărea din cauza gheţii... — De două zile timp ideal.
— Azi-dimineaţă, Hinna, care se anunţase ieri, vine cu Lupu Kostake. Lucrurile s-au petrecut aşa cum i le prezisesem, când m-a consultat dacă trebuia să primească şi când Lupu îi dăduse asigurarea că nu avea să se teamă de nimic: o ordonanţă a lui Mackensen nu dă voie tribunalelor române să judece, în corecţional, pe supuşii Puterilor Centrale; instituie pentru ei tribunale germane care vor judeca după codul românesc, dar după procedura germană; obligă tribunalele să ţină şedinţă cu un asesor german, în procesele civile, când un supus „central" este în cauză; suprimă dreptul de apel în penal; dă reclamantului german dreptul să-şi aleagă tribunalul, etc. — Hinna, evident spune că el nu poate executa un astfel de ordin care, de altminterea, modifică formula executorie şi ordonă şi Curţii de Casaţie să ţină şedinţă. El îmi cere un sfat. — îi reamintesc că prevăzusem toate acestea, dar că n-a ascultat de mine. Eu: „Ce zice Carp; el este acela care trebuie să te dezlege". — Hinna: „Carp zice că am dreptate, dar că trebuie să mă înţeleg cu Lupu". — Lupu discută, dar recunoaşte că sunt părţi inacceptabile în ordonată. Lupu recunoaşte că dăduse asigurări lui Hinna. — El propune ca Hinna să scrie o scrisoare pretextând motive de sănătate. — Eu: „Cui?" — Lupu: „Baronului Welzer, de la care a primit mandatul". (Deci numire de către germani, ceea ce se negase întotdeauna). Cum, în scrisoare, erau greşeli de franţuzeşte, am corectat-o; Hinna a păstrat ciorna: oare fiindcă conţinea rânduri scrise cu mâna mea?
— Ne-am întrunit la Maiorescu: Th. Rosetti, Hârjeu, Arion, Gr. Can-tacuzino, G. Ştirbei, Mehedinţi; convocasem şi pe Corteanu ca redactor al unor proiecte. Nimeni nu m-a întrebat dacă îl convocasem sau nu pe Neniţescu. — în unanimitate s-a recunoscut necesitatea refacerii Constituţii; asupra sistemului electoral, Cantacuzino admite sufragiul universal; şi Arion, dar cu restricţii din punct de vedere al capacităţii; Maiorescu se declară indiferent, căci el admite toate sistemele, dacă se ajunge a se schimba mentalitatea oamenilor; primesc şi eu, dar majoritatea electorală să fie la 25 de ani şi votul plural pentru unele categorii. — Mai se admite şi revizuirea legii presei; calomnia privată să fie dată în competenţa tribunalelor ordinare. Admis, de asemenea, şi principiul exproprierii. — Cantacuzino, o propune pentru un sfert; eu o admit ilimitată pentru utilitate publică sau utilitate socială, dar în schimbul unei prealabile despăgubiri în bani. — Cu majoritate se admite propunerea mea: Constituţie decretată; Maiorescu ţine la o Constituţie votată în formele legale actuale, în această privinţă Maiorescu examinează dacă nu se pot obţine legi de circumstanţă de la actualul Parlament; eu sunt de părere, şi toţi împărtăşesc opinia mea, că pentru a marca separaţia între trecut şi ce va veni, nu trebuie cerut nimic Partidului Liberal, ca partid. — Maiorescu se pronunţă, cu energie, pentru pedepsirea vinovaţilor; să se aleagă câteva căpetenii necinstite: Al. Constantinescu, Iliescu, etc. şi să se dea un exemplu.
— Cantacuzino ar vrea să cuprindă printre ei şi pe Brătianu. — Arion şi cu mine: „Greşeala politică, ea se ispăşeşte, nu se traduce la bara justiţiei". — Suspendarea inamovibilităţii pentru un timp oarcare este şi ea admisă în general — Maiorescu a pus, clar, chestiunea evreiască: ei trebuie naturalizaţi. în afară de necesitatea de a o face, va mai fi şi beneficiul bunăvoinţei presei care se află în mâinile evreilor şi al cărei concurs va fi util pentru a restabili creditul ţării. Toată lumea este de acord, afară de Rosetti. — Cantacuzino ar prefera să ne lăsăm să fim siliţi; Arion, din contră, este de părere ca iniţiativa să vină de la noi. — O vorbă a lui Maiorescu: „Regele Carol a voit ca în România nimeni să nu fie descurajat, nici măcar canalia!"
22	martie. — Mi se relatează că cercurile germane sunt foarte mulţumite. Ştirile din Rusia, oglindind o anarhie adâncă, îi satisfac.
— In ţară, multe plângeri. în unele regiuni, ca Teleorman, se ia tot ce se găseşte. N. Ioanid s-a întors speriat de acolo. La barierele Bucureştilor patrulele îşi însuşesc tot ce poate conţine căruţa ţăranului. La Primărie sunt istoviţi şi toate fanteziile trebuiesc executate fără răgaz. Astăzi a trecut prin capul unui ofiţer să întemeieze 15 restaurante municipale cu un leu tacâmul, pentru 45.000 de persoane, şi avea şi pretenţia ca până sâmbătă să fie totul gata! Altul s-a prezentat la Qăminul Liceului Sf. Gheorghe şi a dat ordin să fie golit până diseară, fiindcă voia să instaleze în el spitalul femeilor pe care Colentina nu le mai putea cuprinde: în plină Calea Victoriei!
23	martie. — Manifestaţie zgomotoasă a femeilor din popor. Pe la ora 10 dimineaţa: ţipete stridente, adevărate miorlăituri. Mă uit pe fereastră şi văd câţiva rari agenţi în luptă cu ceata. Femeile caută bucăţi de gheaţă, prin mormanele de zăpadă, pentru a le arunca în agenţi. Soseşte prefectul de poliţie: este înconjurat, femeile ţipă agitând petiţii. Ele sunt prea numeroase ca să nu fi fost puse în mişcare de cineva. Prefectul îmi spune că de mai multe zile se cereau la Prefectură certificate pentru a stabili calitatea de soţie de mobilizat. Se pare că generalul Mustaţă, de la Casa de ajutor a ofiţerilor, a imaginat să ceară astfel de certificate pentru a scăpa de solicitările imposibil de satisfăcut. Azi-dimineaţă, invadarea prefecturii poliţiei. în plus, agenţii luaseră 60 de bani până la 1 leu de femeie pentru a le face petiţiile: hârtii poligrafiate cărora femeile le acordau o virtute particulară! Aceşti agenţi, arestaţi, au fost bătuţi, coram populo, pentru exemplu. Femeile au plecat în procesiune. Sosite la mine ele zbierau: „Ajutor şi pace!" Au manifestat cam peste tot. Tzigara mi-a spus că altele au huiduit pe ofiţerii germani; se pare chiar că s-a raportat germanilor că poliţia excitase femeile din popor zicându-le că germanii le iau pâinea lor.
— La ora 12 1/2, Stolzenberg a venit la Crucea Roşie pentru a se informa de la mine. — „Trebuie ca cineva să le fi pus la cale. Cine?" — Eu: „Nu ştiu nimic. E posibil. Dar suferinţele sunt grozave". — Colonelul: „Acum este făină în abundenţă, dar brutarii la rândul lor nu vor să lucreze". — Eu: „Lăsaţi să intre mălaiul; fiecare poate să-şi fiarbă mămăliga".
— Şi profit de ocazie pentru a-i spune că modul de a ţine închise barierele oraşului este cauza adevărată a foametei. La Bucureşti, fasolea se plătşte 1 leu şi 1,20; la ţară costă 16 şi 20 bani. Cartofii sunt de negăsit: ţăranii oferă să-i aducă cu 30 bani şi s-au cumpărat pe loc cu 17 bani. Am scris lui Lupu Kostake că trebuie să ceară ridicarea interdicţiilor de import în oraş. Ştiu că în discuţia dintre Albrecht, partizan al libertăţii, şi Zacherl, Lupu e de partea lui Zacherl.
— La ora 6 1/2 Venea îmi relevă pă mişcarea de azi-dimineaţă tot a îmbunătăţit situaţia. Administraţia germană acordă 15 vagoane de făină îh loc de 12, şi mai dă în plus 15 vagoane de mălai — cum am cerut. Se va da şi carne. — Mi se aduce exemplar din formularele imprimate, pe care agenţii le vindeau cu 60 bani femeilor care cereau faimosul certificat.
24	martie. — O întâmplare nostimă: cinci magistraţi de la Curtea de Apel din Craiovamerg la Ministerul de Finanţe pentru a vorbi cu Ne-niţescu: Brăiloi, Clinceni, Neamţu, Dartanin Niculescu, etc. Staicovici îi concediază: „Domnul Ministru (?) nu vă poate primi, pentru că este puţin cam enervat! Capul magistraţilor!
— Hinna vine să-mi citească memoriul pe care vrea să-1 prezinte baronului Welzer. Lam întrebat dacă îl arătase lui Carp, Carp a răspuns că nu avea vreme să-1 asculte şi dacă poate să obţie restabilirea dreptului de apel şi dreptului de reciprocitate, ca un român să asiste pe român într-un proces intentat înaintea unui tribunal german, asta este tot ce poate spera. Hinna l-ar fi făcut să observe că, cerând reciprocitatea, asta însemna că se admite imixtiunea unui german în justiţia ţării. — l-am dat povaţa să scurteze memoriul şi i-am reamintit: „Te-am prevenit, scumpe amice, şi n-ai ţinut seama, n-ai decât să tragi consecinţele. Te-ai angajat în scris faţă de baronul Welzer; nu poţi pleca!". Hinna aceeaşi apărare: Lupu K. îmi dăduse toate asigurările.
— Prinţul Ben-Aiad dejunează la mine. El este mâhnit de starea în care se află ţara. Corbescu i-a fost camarad de şcoală la Paris; aceasta nu 1-a oprit să-i trimită, după plecarea sa, 40 de agenţi pentru a-i scotoci casa, ca şi cum ar fi vrut să dea asalt lui Cartouche. El mi-a vorbit de ameninţările la care mă credea expus în momentul plecării Guvernului. I-am spus că, după câte ştiam, când Take Ionescu a propus arestarea sau ridicarea mea, Morţun a combătut propunerea, care astfel a căzut. Acest detaliu 1-a adus a-mi face revelaţia următoare: La Berlin, Bussche a fost întrebat de ce nu-1 strânsese de aproape pe Brătianu, care cu ocazia contractului englezesc şi cu telegrama de la Berlin pe care o provocase acest contract, se credea pe punct de a fi gonit de la putere; Bussche ar fi răspuns: „Dacă aş fi împins pe Brătianu, poate că ar fi declarat războiul şi am fi pierdut tot grâul de care aveam nevoie". I s-a obiectat că armamentul era nul şi că României îi lipseau toate cele necesare pentru a face războiul. Ben-Aiad îmi mai spune: „Ai pronunţat numele lui Morţun, să-ţi fac o confidenţă în privinţa lui. Pe vremea de care vorbim, Morţun a dat ideea lui Bussche să trimită un ultimatum, şi chiar stăruia asupra acestui punct". Foarte mirat, întreb pe Ben-Aiad dacă crede că Morţun era sincer; el îmi răspunde că foarte sincer el crede că Morţun era filogerman convins în politica sa.
— Ordonanţă pentru un al treilea recensământ. Aşa-zis, pentru a avea o bază în distribuţia de pâine. De astă dată, pentru fiecare locuitor al unei case, trebuie trei exemplare. N-am pomenit administraţie cu mai multe hârţoage.
— Am prânzit la doamna Lydia Filipescu cu Prinţul de Reuss şi Pras-chma. Din conversaţia mea cu Reuss, care a fost consul general la Cal-cutta, ministru în Persia şi care a văzut multă lume şi are memorie bună, păstrez impresia că nu se poate avea încredere în judeacta lui Bussche, cu toate că, sau tocmai fiindcă lucrează prea mult; că Waldburg, care s-a relevat la Bucureşti — căci la Viena lucrase foarte puţin în cariera sa — este socotit că, lucru pe care eu l-am crezut întotdeauna, era^ partizan al unei acţiuni mai stăruitoare decât Bussche, cu care nu se prea înţelegea. E vorba să fie numit Schlawe în locul căpitanului Albrecht, ca director al aprovizionărilor. Reuss se miră că nu a luat încă contact cu mine contele de Mirbach.
— Aflu stupida arestare a lui Sfetescu.
25	martie. — Caion îmi aduce textul unei circulari poligrafiate care cheamă pe femei la omanifestaţie. Ea este semnată: Femeile Socialiste Române.
Prefectul de poliţie, la prânz la mine, îmi spune că măsurile de poliţie, luate în comun cu germanii,indică în toate cazurile că germanii nu înlesnesc aceste manifestări în favoarea păcii, cum o pretind unii. Cred că nimic nu va avea loc mâine. Câţiva sindicalişti, printre conducători, au fost arestaţi preventiv.
26	martie. — Devreme au circulat patrule în toate străzile. Fiecare soldat german, până şi ordonanţele, circulă înarmaţi. Soldaţii care duc corespondenţa au puşca în bandulieră. Nu s-a perecut absolut nimic.
— Telegramele de azi-dimineaţă anunţă că Ţarul a fugit şi că s-au dat ordine de urmărire la graniţe. Trenurile sunt percheziţionate de soldaţi. Se face apropiere cu începutul marii revoluţii franceze.
28 martie. — Bărbulescu era ieri exasperat de neputinţa şi incompetenţa în mijlocul cărora se zbat Neniţescu şi Carp. El vrea cu orice preţ să mă duc să scutur pe Carp şi să ne întrunim puterile, pentru a găsi o soluţie în chestiunea finaciară. Imposibil de a utiliza cele 250 şi câteva milioane de mărci pe care Banca le posedă la Reichsbank: ele sunt sechestrate de credtorii particulari. Bărbulescu crede că Generala, Banca de Credit, etc. trebuie să fi pus sechestru pe ele pentru a se garanta în contra sechestrării propriilor depozite de către Guvernul de la Iaşi. Deci, nici o bază pentru o operaţie financiară. De asemenea, germanii refuză să dea bilete din emisiunea lor în schimbul vechilor bilete ale Băncii Naţionele, puse la o parte, dar neanulate. Ele ating suma de circa 1.700.000 lei. S-a sugerat şi Neniţescu s-a grăbit să caute a face o emisiune bazată pe un stoc fictiv, constituit prin garanţia marilor bănci locale. Imitaţia celor petrecute în Belgia. Adunare lamentabilă de oameni de mâna treia care n-au, ca reprezentanţi, de la casele lor decât puteri foarte limitate. Bărbulescu constată prostia lui Neniţescu de a consimţi să scoată el din foc castanele care vor fi mâncate de alţii.
— Căpitanul Scheible a ţinut socoteală de scrisoarea mea către Tzigara şi i-a dat drumul lui Sfetescu. Prefectul a venit la ora 3 să-mi aducă această veste.
— Am primit vizita lui Plutarc Mareş. El a aflat de arestarea, la Focşani, a lui Chirculescu şi s-a speriat. A venit să-mi vorbească de rău politica lui Brătianu.şi să mă facă să cred că el apăra politica mea! Ca şi ilustrul Dumitrescu-Câmpina care mă asasinează, prin toate rudele şi prietenele, ca să mă duc să pledez eliberarea lui. De altminterea, se spicuieşte cam peste tot şi Gherovici a fost şi el internat.
— Doamna Popp de la Bukarester Tageblatt îmi anunţă că soţul ei şi-a recâştigat în fine libertatea în Moldova. Un cetăţean român ţinut sub zăvoare de la 14 august evident fără umbră de motiv, din moment ce a fost pus în libertate!
— Tot nu se ştie nimic precis despre Rusia. Reuter anunţă că Familia Imperială este arestată la Ţarskoie-Selo. O comisie de deputaţi a fost la
Moghilev pentru a executa această arestare. (De ce Moghilev — Cartier General toamna trecută — când abdicarea este datată din Pskov?) — Lipsa de ştiri clare îmi ete confirmată de locotenetul Moos de la poliţia centrală, dar acest ofiţer, foarte inteligent, interpreta tot ce se petrece acolo în sensul favorabil al păcii. De altminterea te izbeşte marele dor de pace pe care îl mărturisesc toţi ofiţerii cu care vii în contact. în timpul manifestării de deunăzi soldaţii încurajau pe femei să strige „Pace".
29 martie. — Mizeria devine impresionantă. Cantinele Crucii Roşii au ajuns la o distribuire de 12.500 raţii de hrană, şi mai există şi „supe populare comunale", precum şi câteva cantine particulare. — în urma măsurilor de destindere adoptate, după manifestaţia femeilor, s-a pus alaltăieri carne în vânzare. Odată foamea potolită, marfa a rămas necumpărată. Ea era oferită peste limitele cartelelor de pâine, şi astăzi, a treia zi, am văzut cu ochii mei carne în piaţa mică care nu găsea cumpărători. Preţul nu mai este abordabil pentru micul public.
— Am trimis Guvernământului militar o protestare din cauza arestării Marthei Bibescu... dar numai pentru onoarea principiilor!
— Pentru că s-a jucat prea mult făcând pe primul ministru, Lupu Kos-take* care a văzut pe baronul Welzer instalându-se ca tutore pe lângă ei, mai are şi plăcerea de a fi supus contrasemnăturii lui Arthur Rosenberg. Lupu, care se lăudase că a pus pe Rosenberg sub supravegherea poliţiei şi că-1 va goni din Bucureşti! Neniţescu e mai norocos: există favoruri de Stat! Verzea îmi povesteşte că s-a dus la Neniţescu din partea căpitanului Fischer (Finanţele) pentru a găsi mijlocul de a da ajutoare băneşti soţiilor mobilizaţilor. Neniţescu i-a răspuns că el nu se ocupă decât de chestiuni mari, că nu stă de vorbă cu Fischer şi că nu va examina chestiunea decât dacă „colegii săi de la Militar-Verwaltung" îi vor vobi de ea. Verzea era uimit: „Avem şi un supra-ministru!" Neniţescu vorbeşte cu linişte, tot după spusele lui Verzea, de un împrumut de 300 de milioane.
— Comentariile inserate de presa germană asupra retragerii făcută în • Franţa pe o adâncime de 60 km., arată această operaţie ca un succes de primul ordin. Ar trebui 3 luni de sforţări ale Aliaţilor pentru a reface pre-partivele lor de ofensivă. în afară de felicitările împăratului către Hinden-burg şi Ludendorff, se publică astăzi telegramele către Regele Bavariei şi Prinţul Ruprecht. Nici francezii, nici englezii n-au anunţat luarea de prizonieri, ceea ce ar indica: contactul este rupt fără a fi avut loc urmărirea.
— Guvernământul militar, se lichidează; Stoltzenberg îşi face vizitele de plecare. Se simplifică angrenajele administraţiei militare, dar tot rămân grozav de numeroase şi complicate.
30	martie. — Dna Sabina Cantacuzino a fost expediată ieri la Pasărea în două automobile pentru dânsa şi bagaje; locotenentul Moos a însoţit-o. Bărbatul ei (dr. Cantacuzino) a venit la mine azi-dimineaţă: îmi spune că ieri peste zi, un căpitan Klein, de la „Ober Kommando" a venit, foarte politicos, să propună de a transmite o scrisoare, dacă familia doreşte să dea noutăţi, d-lui Ionel Brătianu. Foarte surprins, doctorul a întrebat dacă are voie să scrie tot, ca de exemplu să spună ce au păţit membrii familiei: Pilat (Săveni), Lia, Sabina. Răspunsul a fost afirmativ. D-rul îmi cere părerea. Eu cred că Guvernământul german vrea să se ştie la Iaşi ce se petrece aici, pentru a ajunge astfel la eliberarea internaţilor germani. Gazetele dau tocmai textul unei protestări a lui Brătianu care acuză pe germani că violează dreptul ginţilor prin internarea ostaticilor. S-a răspuns cu vehemenţă şi germanii anunţă chiar o recrudescenţă de arestări. Suntem fără scuze pentru ceea ce am făcut, şi tot noi protestăm.
— Generalul von Heinrich şi-a depus cărţile pentru plecare.
— Blome pleacă şi el pe front. El ne-a comunicat ieri, lui Mehedinţi şi mie, că Aurel Popovici, pe care îl cunoştea bine, a murit în Elveţia. Ce păcat! Câteva amănunte, foarte interesante, din conversaţia noastră: „Czer-nin nu se retrage; este evident că ungurii ar vrea, mai ales dacă vine vorba de pace, ca tratatul să fie semnat de unguri. Apropierea dintre Austria şi România (Grossosterreich) ar fi soluţia echilibrată: ungurii ar pierde mijlocul de a dicta totdeauna. Bufian este un om foarte scrupulos şi foarte muncitor, dar nu este pentru Ministerul Afacerilor Străine. Cu toate acestea, propunerile de pace de la Crăciun au fost din iniţiativa sa; este o inspiraţie frumoasă. Noi avem mare speranţă în Clam-Martinitz, dar marele nostru om este Hohenlohe, mare maestru al ceremoniilor, care era atotputernic chiar când nu ocupa vreo funcţiune".
— Azi-dimineaţă, Lupu Kostake, G. Ştirbei fiind prezent, mi-a spus că o divizie rusească s-a retras de pe frontul Moldovei şi că a fost înlocuită cu 10.000 de români. Că în Deltă, de-a lungul Dunării, în Basarabia, ruşii incendiază depozitele, cazărmile lor, etc. Aceste detalii ar fi fost comunicate de şeful de Stat-Major lui Carp. — Pe de altă parte, Tzigara a văzut pe Carp, „care este scârbit de germani" şi obosit de toate!
31	martie. — Nici o confirmare despre ştirile militare date de Lupu.
— Hinna mi-a adus textul răspunsului pe care baronul Welzer 1-a făcut memoriului său. îmi cere sfat. îl întreb: „Ce ţi-a spus Carp?" — „Mă trimite la plimbare; că sunt un idiot care se mărgineşte la patru texfe de legi şi care nu pricep situaţia nouă". Refuz să-i dau vreun sfat: să rămână sau să plece, căci nu vreau să iau răspunderea consecinţelor care ar putea să urmeze.
— Citesc în Bukarester Tageblatt că ieri a avut loc deschiderea Liceului israielit; că luni se deschid şcolile evanghelice. Noi, — în urma cererii stăruitoare a lui Lupu Kostake, care avea un director de teatru, pe când prefecţii sunt încă în căutarea rolurilor lor — noi am deschis Teatrul, dar nici o şcoală. De altfel o scrisoare a profesorilor Şcolii de Comerţ îmi spune multe asupra procedeurilor lui Litzica, liberalo-takist, numit la Instrucţia Publică. 
— In Reichstag, cancelarul şi toţi oratorii s-au grăbit să declare că afacerile Rusiei nu-i privesc, că germanii sunt pentru libertatea popoarelor, că în 1906 împăratul a sfătuit pe Ţar a acorda reforme liberale şi că Germania nu are obiceiul să se amestece în politica interioară a altor ţări. (Această din urmă frază nu prea amuză pe carpiştii noştri, care visează a expulza Dinastia cu concursul german. Lupu. Kostake mi-a spus-o încă şi astăzi că Germania îşi rezervă capturarea Familiei Regale). Această simultaneitate de declaraţii e o măsură luată contra propagandei engleze în Rusia, care caută să convingă poporul rus că Germania vrea să restaureze pe Ţar şi ţarismul.
— Lupu şi Tzigara, veniţi după masă, mi-anunţă că Putna Seacă a fost ocupată de germani, şi că mareşalul Mackensen ar fi spus că românii din Moldova ar trebui în fine să-şi deschidă ochii; că un armistiţiu de 15 zile a fost cerut de ruşi şi refuzat de germani.
Lupu mai confirmă odată că se dă foc la cazărmi şi provizii la Reni. E oare revoluţia? este retragerea pe Nistru?
1	aprilie. — Kiriacescu îmi aduce ştirea luării Tifeştilor, ceea ce apropie liniile germane de Mărăşeşti; se şi prepară spitale la Bucureşti. Este oare reluarea ofensivei în Moldova? Ştirbei ştie prin cineva sosit din Focşani că tunul s-a auzit tot timpul şi că cerul era veşnic roşu.
— Bărbulescu, Arion: nu se face nimic. Amândoi furioşi contra lui Carp şi Neniţescu. Nu este posibil ca în astfel de împrejurări grave, Carp să nu se sfătuiască decât cu Neniţescu. Acesta din urmă se gândise la un împrumut, garantat de băncile româneşti sub formă de emisiune de bilete ca şi acele ale Băncii Naţionale. Cu alte cuvinte trei monezi: moneda noastră curentă, cea nouă şi aceea a Băncii Generale. îndeajuns ca să le compromiţi pe toate. Mi-a plăcut foarte mult indignarea lui Arion contra lui Carp. De altfel, Lupu a stat ieri două ceasuri la mine şi nici un cuvânj despre organizaţia căutată sau despre personalul recrutat. Au isprăvit prin a inventa, după căutările lui P. Teodoru, pe fiul lui Ilariu Marian, takist curat, ca prefect de Romanaţi.
2	aprilie. — Astăzi-dimineaţă 60 de ostatici au plecat înspre Săveni. Au rămas la Bucureşti, la hotel „Imperial", Cancicov, bolnav; Sevescu de la Banca Românească, care se bucură, se zice, de protecţia ministrului Helferich şi Stoenescu de la Teleorman. — Emil Petrescu a fost arestat la moşia sa şi adus la Bucureşti.
— I. Duca a venit la mine să mă consulte privitor la deschiderea Curţii de Casaţie, cerută de germani, pentru procesele civile. L-am sfătuit să se supună: organul fiind în fiinţă, ordinul Comandamentului — autoritate legală — anulează decretul de transferare a Curţii la Iaşi. Curtea poate foarte bine, odată acest act, care intră în dispoziţiunile de restabilire a ordinei plublice, îndeplinit, Curtea poate să nu ţină seamă de acele articole din ordonanţă, care schimbă legile noastre civile sau penale. ,— Cred că va urma sfatul meu.
— Hinna revine să-şi verse ultimul său foc. Are poftă să rămână la minister, — Excelenţă! — şi o să primească ordonanţa. Am refuzat să-i dau vreun sfat.
— Răspunsul Guvernământului german la protestarea noastră privitor la Martha Bibescu:
„Există motive care interzic prezenţa la Bucureşti a doamnei Bibescu («Doamna!» Ce ar zice Principesa Bibescu!). Dispoziţia ca d-na Bibescu să rămână la moşia ei Mogoşoaia e forma cea mai blajină, în care doamna ar putea fi tolerată în România fără a i se răpi libertatea".
Scrisorile lui Thomson sunt, pe cât se pare, în mâinile autorităţilor germane.
3	aprilie. — V. Dumitropolu mi-a declarat formal că intră în Partidul Conservator şi că va fi, ceea ce nu i s-a întâmplat până acum, un membru disciplinat.
Generalul Cioranu, adus de el, a făcut vizită de curtenie, dar nu a cerut înscriere.
— în Comitet restrâns, G. Ştirbei a citit o expunere bună, cu miez, a ideilor care vor servi la alcătuirea Codului Administrativ, cu a cărui rer dactare am însărcinat pe cei tineri.
4	aprilie. — Litzica dezorganizează întreaga Instrucţie Publică, lucru ce-mi spune Arion care a avut deja prilejul să facă lui Lupu Kostake reproşuri pentru numirea extraordinară a acestui domn.
5	aprilie. — Moroianu a văzut pe contele de Salm, care vine de pe frontul Şiret; el pretinde că acolo de fapt e armistiţiu; că din tranşee în tranşee se trimit afişe şi comunicări; că germanii fac în tranşeele lor muzi-că-piano şi că se aplaudă sau se dezaprobă după cum le place sau nu.
— Jurnalele germane anunţă că Germania n-are nici un interes să atace Rusia. Probabil ei vor să lase ca revoluţia să-şi facă opera ei de descompunere.
— Impăratul va veni la sfârşitul lunii la Bucureşti. Se fac preparative.
— Mackensen a fost cu Tzigara două zile la Sinaia. Lupu l-a văzut la înapoierea sa. Tot foarte binevoitor pentru România.
O apreciere a mareşalului: „împăratul a fost totdeauna foarte pacifist, probabil fiindcă îşi dădea seama că n-avea nimic din ceea ce trebuie unui mare căpitan". — „La început lumea era îngrijată că împăratul se va amesteca în chestiuni militare; el însă a fost foarte cuminte şi întotdeauna cerea sfat şi-1 urma".
6	aprilie. — Iată în ce termeni gazeta oficială anunţă constituirea Guvernului: Cu încuviinţarea Administraţiei Militare din România, conducerea Ministerului de mai jos a fost luată, în calitate de giranţi, de către d-nii: Lupu Kostke: Ministerul de Interne; Dim. S.
Neniţescu: Ministerul de Finanţe; Dr. Antipa: Ministerul de Domenii; Al. S. Hinna: Ministerul de Justiţie; C.Litzica: Ministerul Instrucţiunii şi al Cultelor. (Semnat: Guvernatorul militar).
Cel mai nostim este Hinna care, azi-diminaţă încă, venise să-mi repete că el s-a devotat numai când'baronul Welzer 1-a ameninţat că dacă el se retrage, va pune un ofiţer în capul Departamentului. Hinna dejunează mâine cu ceilalţi colegi la guvernatorul Tulff...
— Veşti prin Tzigara despre voiajul mareşalului. De adăugat la însemnările de ieri, căci Tzigara n-a prea voit să vorbească faţă de Lupu. Sentiment foarte pronunţat contra Regelui şi familiei sale. Principele Ca-rol nu are la Berlin „eine gute Nummer". Notele de la regiment mediocre, dacă nu chiar rele. Neniţescu s-a vârât pe lângă germani cât a putut; el vrea să facă pe şeful; Brociner 1-a introdus pe lângă mareşal, cum de altfel Arthur Rosenberg.pe lângă Hentsch. Pentru deschiderea Universităţii se va lovi de opoziţia lui Litzica, totuşi Tulff este «foarte dispus a o ajuta. Mareşalul se interesa foarte mult dacă nu cumva cei din Moldova aveau cunoştinţă de ceea ce se petrece aci; el era încă în îndoială dacă orişice comunicaţie era tăiată. Mareşalul ar fi încântat dacă nu ar mai fi nevoie să se ia ostatici. — în astă-seară plecare la Curtea de Argeş pentru 24 de ore.
7	aprilie. — La Banca Naţională: Bărbulescu îmi spune că împreună cu Witzleben au găsit o combinaţie: un sindicat al băncilor din Bucureşti ar forma o participatie pentru a avansa bani pe recolte şi s-ar rambursa la vânzarea recoltei Germaniei; remuneraţie 61/2%; dobândă de cerut proprietarilor 81/2%. Agenţii după tipul „Caselor de împrumut" — directorul sucursalei Băncii Naţionale, administratorul financiar, un proprietar şi un ofiţer german.
Carp aflând combinaţia ar fi făcut o scenă îngrozitoare lui Golescu şi Bărbulescu, fiindcă „aceasta îi strică combinaţia pe care o studia el pentru a face o operaţie de 150 milioane". — Golescu i-a obiectat, cu drept, cuvânt, că el nu avea darul Dumnezeirii pentru a ghici ceea ce visa Carp. Rezultă de aci că P. Carp se crede guvernatorul administraţiei noastre şi că germanilor le place ca oamenii pe care Carp îi inspiră să-şi sfarme capul, iar ei să nu aibă nici o răspundere.
— Am cam luat puţin în glumă, faţă de Witzleben, toate proiectele de mare stil, căci dacă s-ar fi mulţumit cu ceea ce era necesar, s-ar fi găsit de mult soluţiile.
Witzleben m-a întrebat cu mult interes dacă am stat de vorbă cu baronul Welzer; i-am răspuns că nu-1 cunosc. Aceasta îmi aduce aminte că Prinţul de Reuss se mirase că nu cunoscusem pe contele Mirbach — ceea ce mă face să bănuiesc grija ce s-â pus ca el să nu vină la mine.
— Prinţul de Reuss s-a invitat aseară pentru astăzi la mine la dejun ca să-şi ia rămas bun. El pleacă la Berlin, la Ministerul de Război. Cum contele Praschma nu sosise încă, el îmi spune: „Nu fac politică, dar voi fi consultat; iertâţi-mi dacă vă întreb direct ceea ce dvs. gândiţi despre chestiunea dinastică?". Eu: „Ar fi o nenorocire dacă Dinastia nu ar rămâne; Principele Carol, bine însurat, ar putea să se formeze". — El: „Principele e ca şi tatăl său; la regiment, la Potsdam, nu s-a putut scoate nimic din el". — Eu: „Refuz să mă declar antidinastic când chestiunea este în mâinile Germaniei; nu ştiu dacă împrejurările nu vor aduce Germania a admite o pace chiar cu Regele Ferdinand". — El: „Aci se vorbeşte că s-ar dori pe Prinţul Frederic-Eitel." — Eu: „Totdeauna am obiectat că împăratul nu poate să pună pe fiul său pe un Tron al unei ţări, care să nu fie egală cu Regatul Regelui Carol şi că probabil, din cauza Ungariei, împăratul va trebui să ţină seamă de susceptibilităţile aliaţilor săi". — El: „împăratul e slab şi nu e sigur că nu s-ar simţi măgulit de a pune pe fiul lui pe un Tron; dar Familia Imperială «este foarte mediocră». Frederic-Eitel e un anormal, nu poate avea copii; nevasta îl înşeală cât poate; ar fi o rea alegere. Ce aţi zice de bărbatul care s-ar da Principesei Elisabeta?" — Eu: „Ea e simpatică, dar ar trebui ca bărbatul să fie un om care să se ocupe de ea..."
In momentul acesta soseşte contele Praschma şi convorbirea noastră se operşte aci. La plecare ne-am despărţit foarte cordial. E unul din germanii care îţi face plăcere să-l vezi. Foarte deschis şi neîmpodobind niciodată lucrurile. Prinţul are un câine kurd, din Asia. Mi-a mărturisit că-l va lăsa la Bucureşti, un animal de talia lui fiind foarte greu de hrănit în momentul acesta la Berlin.
La ora 3 dl. Wolff, de la Casa E. Wolff, mi-aduce o scrisoare din Copenhaga, prin care o d-ră Roth care a fost în serviciul d-rului Brătianu mi-anunţa ca sărmanul şi deliciosul Dumitru (fiul d-rului Brătianu) a murit de pneumonie la Moscova. Sărmana Anna!
 Convorbire cu căpitanul Walter Klein, diplomat după cât se pare, ntrebuinţat in serviciul informaţiilor. Ştiu că avea cunoştinţă de scrisoarea ui Mihai (fratele meu) şi că el facilitase întoarcerea răspunsului ueia el n-aveam nimic de aflat, dar am încercat să distrug oarecare lucră-mracare se pusese la cale contra mea. Fiind grăbit să plec pentru a vedea pe Hentecn, am amânat pe luni continuarea convorbirii noastre.
La colonelul Hentsch. De la sosirea lui la „Militar-Verwaltung" se simte o uşurare în toate. A studiat serios toate chestiunile de Cruce Roşie pe care i le-am dat. El, cel dintâi, mi-a vorbit despre internaţi: e un lucru care mi-i place; de altfel nici nu vor mai fi arestări; „ungurii sunt acei care împing şi mai apoi, când lumea ţipă, ei aruncă totul în spatele nostru , (jermama nu are nevoie să-şi creeze nemulţumiri pentru a face plăcere aliaţilor sai. 
8 aprilie. Paşte oficial. Niciodată Bucureştiul n-a fost aşa de măturat şi curat ca acum.
— Tzigara a fost cu mareşalul Mackensen la Curtea de Argeş. Mareşalul a dus o coroană la mormântul Regelui Carol. în regiunea Argeşului nimic asemănător cu o stare de război: vite, păsări, oameni în haine de sărbătoare (Buna Vestire), iar mareşalul a dat ordin comandantului local ae a lasă oamenii sa serbeze Pastele românesc după voie. De desprins din conversaţia politică: „Niciodată împăratul nu va trata cu Guvernul actual".
Am avut la dejun pe căpitanul Walter Klein, diplomat ae cariera, şi care are aerul să vrea să se orienteze politiceşte asupra României Ii dau citire memoriului, pe care l-am remis Reglui la sfârşitul lui noiembrie 1915, asupra politicii pe care trebuie să o urmeze România. îi mai comunic şi o notiţă din Gazette de Francfort care reproduce o corespondenţa din Figaro, după care Brătianu este o victimă a lui Stiirmer (în închisoare sau chiar mort); Stiirmer a împiedicat pe Brătianu de a face ofensiva la sud (vechiul dinte contra tacticii adoptată de România), asigurându-l că bulgarii nu vor mişca contra noastră.
— Scrisoarea împăratutui Germaniei către cancelar, prin care propune votul universal pentru Cameră şi mărirea bazelor de recrutare a Senatului pentru Prusia.
— Carp ar fi propus revocarea moratoriului; s-a făcut chiar o convocare a câtorva personalităţi din lumea afacerilor pentru a fi consultaţi...
Bărbulescu, V. Vineş (Credit Urban) sunt, cu dreptate, hotărât contra. Toată lumea e de acord că impozitele trebuiesc încasate fără întârziere.
10	aprilie. — Buletinul anunţă începutul unei mari bătălii la Arras. Grija care se are de a se pune în bună vedere ştirea în gazeta Bukarester Tageblatt, lasă să se presupună ştiri grave.
Witzleben, care vine să mă vadă, îmi spune, de altfel, că poziţia e rea; germanii sunt pe un fel de „glacis" care face ca fiecare mişcare să fie văzută de inamic. Nu se face niciodată schimbul trupelor din tranşee fără să fie descoperiţi şi fără pierderi.
Tot de la el aflu că o revoluţie a avut loc în Serbia; în unele sate mitralierele erau ascunse în cimitire. A fost nevoie să se procedeze la o execuţie groaznică — s-a lăsat pe bulgari să o facă — şi unele sate au fost complect rase.
Witzleben a constituit sindicatul pentru avansuri asupra recoltei şi în curând operaţiunile vor începe. El este contra proiectului lui Neniţescu şi mai ales contra unei emisiuni de nouă hârtie.
11	aprilie. — Locotenentul Moos dejunează la mine. Dânsul a făcut percheziţie la Palatele Regale: el îmi comunică unele lucruri... El o credea pe Ducesa de Coburg credincioasă Germaniei. Se pare însă, după scrisorile găsite,,că Ducesa lucra pentru Rusia; de aceea astăzi ea este privată de dreptul de a locui în Elveţia. — L-am întrebat dacă este adevărat că se retrag trupe din România, repetându-i ceea ce Maltezeanu îmi raportase: Dl. Carp a văzut pe Mackensen, care i-a spus că nu se va încerca nimic pentru a se merge spre Iaşi şi că astfel se ridică o parte din trupe. Moos îmi răspunde că se miră ca mareşalul să fi dat o astfel de ştire şi că dl. Carp a făcut rău să o repete.
— Bătălia de la Arras este groaznică. Buletinul de azi-dimineaţă anunţă pierderea aproape a două divizii. El adaugă: „Liniile noastre n-au fost străpunse, ceea ce indică o luptă înverşunată".
— Simionescu-Râmniceanu, omul tuturor ştirilor mari, chiar şi atunci când nu e nici una, îmi spune, la Club, sub toată discretiea — după ofiţerii de la telegrafia fără fir, instalată în casa sa — că zdrobirea germanilor ar fi formidabilă: 10.000 de prizonieri şi o cantitate enormă de tunuri. E un Radio interceptat. Ofiţerul ar fi adăugat că nu era şi confirmare din izvor german.
— Tzigara îmi spune că este imposibil de a obţine o îmbunătăţire pentru Rudi (Catargi). Dosarul lui, după cele ce se pretind, e astfel încât va fi trimis în Germania sau în Bulgaria. Exclusă orice libertate înainte de sfârşitul războiului. Bietul Rudi.
— D. Seceleanu: în Ialomiţa s-au adus, pentru lucrul câmpului, prizonieri francezi de culoare  chiar şi annamiţi. Sunt aşa de slabi, din lipsă de hrană, încât munca lor e inexistentă. Unul din prizonierii noştri, din Slatina, a adus ştirea că, în schimb, românii erau întrebuinţaţi în regiunea Arras la lucrări militare.
12	aprilie. — Guvernământul german dă 200 milioane asupra mărcilor pe care BancaNaţională le are la Berlin. E o parte din mărcile cumpărate de Bancă, la un curs fix, când ea a pus lei la dispoziţia consorţiului pentru a plăti grânele cumpărate la noi, în ianuarie 1916.
Witzleben mi-a anunţat-o cu plăcere şi Bărbulescu s-a grăbit să mi-o comunice. Aceasta va permite Băncii să facă Statului avansurile necesare. Mi-e frică ca nu cumva să se emită o nouă monedă hârtie; am povăţuit pe toţi pentru o emisiune specială a Băncii Generale bazată tocmai pe mărcile puse în gaj la ea.
— Buletinul Oficial nr. 5 conţine faimoasa ordonanţă asupra justiţiei. Pe de altă parte, în titlul ordonanţelor asupra suspendării moratoriului privitor la impozite, se are grijă de a se adăuga la România ocupată şi Do-brogea afară de teritoriul „aparţinând Regatului Bulgariei", deci Cadrila-terul. Bun, foarte bun semn.
13	aprilie. — Primesc pe aceeaşi cale cu scrisoarea lui Mihai (fratele), ştiri din Stockholm din 4 aprilie. Mihai a fost grav bolnav şi Bilciurescu îmi confirmă moartea micului Dumitru.
— Vizita lui Maiorescu. El e preocupat de ideea pe care am emis-o, a unei Constituţii decretată. Normele noastre de Stat nu au destulă tărie pentru a deschide calea procedeurilor care amintesc Statutul lui Cuza.
îi conced că, dacă se va putea face, vom proceda după căile indicate de Constituţia
actuală.
— Bătălia de la Arras durează încă, dar nu mai pare să fie aşa de critică. Efortul s-a oprit.
între Reims şi Soissons s-ar părea că focul creşte în intensitate. Cercurile germane nu sunt neliniştite.
— Hinna, din nou, vine să mă vadă şi să-mi citească un nou memoriu, documentat de data acesta după publicaţia Statului-Major german pe care i-am dat-o. Cum este convocat mâine pentru buget, l-am sfătuit să răspundă la convocare. Profit de împrejurare pentru a-i cere noutăţi despre dejunul de la Tulff (Sâmbătă, 7 aprilie). — Prezenţi: giranţii ministerelor, colonelul Hentsch, ofiţeri. Neniţescu la dreapta guvernatorului şi sărmanul Lupu, patronul său, la stânga! Câtă suferinţă!
Hinna indignat de cuvintele lui Lupu pe seama Regelui şi a Reginei. Colonelul Hentsch a spus lui Hinna: „De ce dl. Carp afirmă că sunt înconjurat de evrei?" — Hinna: „Probabil din cauza creditului de care se bucură dl. Arthur Rosenberg". — Colonelul: „Dar dl. Neniţescu este acela care îl are în stimă". Lupu trebuie să fie mulţumit, el care vroia să-1 aresteze pe Rosenberg.
— In oraş nu se vorbeşte decât de o pace separată cu Italia şi care s-ar negocia la Darmstâdt. Ştirea vine de la Carp; în tot cazul Barnovski este acela care o răspândeşte.
— Lia Brătianu a fost expediată la Pasărea. Nu s-a dat voie doctorului Cantacuzino de a se duce pentru câteva ceasuri să-şi vadă nevasta.
15	aprilie. — Sfintele Paşte. Cu toată schimbarea Calendarului, ceremoniile religioase au fost celebrate ca de obicei. în toate bisericile, la slujba de înviere, mulţi soldaţi germani şi austrieci. Nici unul la Mitropolie, unde a avut loc slujba oficilă tradiţională. Foarte multă lume plângea în biserici. '
16	aprilie. — Cu toate tradiţiile, această a doua zi de Paşte nefiind considerată ca zi de sărbătoare, toată lumea lucrează şi magazinele sunt deschise.
— Din nou sunt speranţe de pace. Declaraţia oficială rusă cum că poporul doreşte o pace onorabilă fără anexiuni şi despăgubiri de război şi pe baza dezvoltării naţionalităţilor — ceea ce lasă o portiţă pentru Polonia —, găseşte un răsunet complect în declaraţia identică a contelui Czernin; se crede că nu numai întâmplarea singură este autoarea acestei potriviri.
17	aprilie. — Brănişteanu îmi aduce ştirea că Anglia refuzând libera trecere din Elveţia în Rusia a socialiştilor pacifişti ruşi, Germania le-a acordat călătoria prin Imperiul ei. Un tren închis le-a fost pus la dispoziţie. Această ştire mi-a fost confirmată de persoana, evident din poliţia germană, care îmi aduce şi-mi ia scrisorile.
— Am scris lui Mihai şi lui Bilciurescu la Stockholm.
— Vizita d-lui Paul Nathan, multimilionar german, secretarul Federaţiei Evreieşti a Imperiului, care este echivalentul Alianţei Israielite din Paris. îmi expune că va fi impusă la Congres chestiunea evreiască. Statele Unite s-au obligat Ia aceasta. Nu ştie dacă aceeaşi iniţiativă va fi luată şi de Germania; dar, acum când Rusia rezolvă ea însăşi această chestiune, ar fi greu să te îndoieşti de o constrângere. Această constrângere ar fi rea pentru viitor, căci ea ar provoca duşmănie între evrei şi români. 
Dl. Nathan mă întreabă dacă poate să dea publicităţii această ştire, a cărei importanţă nu va scăpa nimănui şi pentru buna dispoziţie a pieţii americane, care va fi marele împrumutător. — Eu: „Nici un neajuns, atâta timp cât chestiunea este indicată ca făcând parte din întregul lot de probleme ale căror soluţii ne preocupă."
18	aprilie. — Vizita lui Paul Teodoru şi Golescu, care caută să reia contact. Le-am spus felul meu de a gândi şi dintre amândoi, Golescu, mai curajos, avea aerul de a blama pe Carp care lua totul asupra lui şi care adeseori se oprea la combinaţii financiare foarte false.
— Cu Bacalbaşa alt cântec: dezorganizare şi neputinţă; el le-a repetat-o adeseori: că a construi fără şeful partidului este a construi pe nisip. Neniţescu este un incapabil la Finanţe. îmi povesteşte următoarea anecdotă: Teatrul a fost rechiziţionat în urma suprimării subvenţiei; Neniţescu a suprimat subvenţia pentru că artiştii au refuzat de a primi pe Herz ca director. Când s-a anunaţat suprimarea, ca fiind o cheltuială de lux, directorul german a spus că germanii au considerat întotdeauna un teatru ca un mijloc de cultură, nu ca lux şi a oferit de a împărţi salariile artiştilor germani cu camarazii români. Lecţia este severă. îmi place s-o cred adevărată.
— Se insistă mult asupra posibilităţilor de pace şi Czernin nu este un copil pentru a se avansa cum a făcut-o în răspunsul său la declaraţia Guvernului Prinţului Lwow — dacă nu ar fi un început de înţelegere. Este şi sentimentul lui Maiorescu care vine să mă vadă o clipă. De altminteri, căpitanul Steinbomer de la „Militar-Verwaltung" îmi spune că pe frontul rusesc de fapt este armistiţiu şi că numeroase consfătuiri au loc între ofiţerii lor şi delegaţiile regimentelor ruse. Soldaţii ruşi spun că ei au trimis „delegaţii lor" la Petrograd şi că aşteaptă răspuns. Se vede ce trebuie să fie disciplina şi legătura de suflet a acestei armate.
— Teişanu se plânge de măsurile financiare ale lui Neniţescu privitoare la drumurile de fier.
— După ofensiva engleză, ofensiva franceză pe Aisne. Ea ia proporţii uriaşe; a fost precedată de o preparaţie de artilerie de 10 zile, încă fără precedent. Comunicatul lui Ludendorff este dramatic: este, spune el, cea mai uriaşă bătălie a acestui război, prin urmare a întregii istorii a lumii. Succesul s-ar părea că înclină de partea germanilor.
—Maiorescu: „Te-ai gândit şi la soluţia: o Românie având ca Rege, ca şi Ungaria, pe împăratul Austriei?" — Eu: „Desigur că nu, dar mă voi gândi. Nu găseşti însă că este o greşală de a ne alipi de Berlin, după cum căuta Regele Carol a o face în ultimii timpi — Berlinul este destul de departe! — în loc să strângem legăturile noastre cu Viena?" — Maiorescu: „Absolut de acord."
19	aprilie. — Bătălia de la Aisne este oprită pentru un moment. Buletinul arată numai că focul se întinde pe un front mai mare. 
— Bugetul lui Neniţescu a fost hotărât în chipul următor: Venituri: 71.500.000; Cheltuieli: 44.000.000.
Nu s-au prevăzut pentru pensii decât 10.000.000, pentru familiile mobilizaţilor 5.000.000 şi pentru fondul comunal 14.000.000. Această din urmă alocaţie este totuşi o creanţă sigură asupra Statului.
Neniţescu a ameninţat cu destituirea pe funcţionarii care ar divulga aceste cifre.
20	aprilie. — Maiorescu ne citeşte introducerea istorică la al 6-lea volum de Discursuri. Prezenţi la mine: Arion, Ştirbei, Mehedinţi. Este istoria primului Minister Gheorghe Cantacuzino, de tristă memorie. Expozeu foarte sever. Portretul lui Iancu Kalinderu sângeros. Caracteristica Regelui Carol, aşa de indiferent faţă de slăbiciunile unor oameni politici, de asemenea foarte severă. Volumul nu va vedea, din fericire, lumina zilei decât mai târziu; altfel s-ar face destul zgomot în lagărul nostru conservator.
— Pe frontul de vest stagnare.
— Jurnalul confirmă că o contrarevoluţie a izbucnit în Rusia. Ce este ea? Cine o face? Ţarismul se întăreşte din nou? Nici o ştire pozitivă nu trece şi curierul poştal nu mai soseşte din Suedia. Făgăduielile de pace sunt de asemenea mai puţin precise.
21	aprilie. — Dl. Simons, tip german, dar naturalizat şi care lucrează acum cu dl. Albrecht, se plânge, desigur ca ecou al acestuia din urmă, că niciodată nu este în contact cu lumea serioasă română. Cei mari nu ştiu nimic din ce se petrece. Şi la ultimul prânz al lui Lupu Kostake (am fost invitat şi am refuzat), joi, se aflau: Mirbach, Gebsattel şi lume măruntă. Tot înţelesul vorbelor lui: că germanii fac greşeli pentru că sunt izolaţi. îl fac să înţeleagă că aceasta este treaba lor: au cerut sfat lui Carp, lui să i se adreseze reproşurile. De altfel, Tulff n-a întors vizita şi consider că nu trebuie să o împing mai departe. Simons aprobă şi înţelege.
— O altă vizită cu semnificaţie politică: Dombrowsky. Şi el critică reaua orientare a germanilor. îi spun că pe viitor legătura noastră cu grupul „Central" trebuie să se facă prin Viena. Sunt sigur că o va scrie lui Czernin.
— Agentul misterios, care îmi aduce scrisori de la Mihai şi care ia curierul meu, se însărcinează cu trimjterea banilor la Stockholm pentru Anna şi Irene! De altfel dânsul mi-a adus o chitanţă datată 13 aprilie, prin care Mihai certifică primirea a 2.000 lei, pe care i-am încredinţat la 1 aprilie pentru Pic.
Este deci curier direct Bucureşti-Stockholm, care nu pune decât 20 de zile dus şi întors, ţinând seamă de toate încetinelile admisibile, până ce mă găseşte.
— Ieri Ştirbei, Seceleanu şi Cantacuzino au avut o consfătuire cu dl. Kestsler şi colaboratorii săi, la care Hentsch îi trimisese. Rezultă că dovezile de primire pentru grâul luat, recolta 1916, nu vor purta nici o indicaţie de preţ, dar că asupra preţuirii tacite de 1.600 lei de vagon se va avansa fiecărui proprietar 800 lei de vagon. Pentru rest, se va vedea la pace cine va plăti şi cât va plăti. Este pur şi simplu grâu care se ia cu 800 lei vagonul. Aşa se explică pentru ce oamenii refuză să lucreze: nimeni nu vrea să meargă la pierdere sigură. Socoteala germanilor este simplă: am plătit în 1916 vagonul de grîu 3.200 lei — plus taxele la Stat; îl plătim în 1917, 800 lei, ceea ce face pentru amândoi anii un „Durchschnittspreis" de 2.000 lei...
22	aprilie. — Venea a văzut pe Stere înapoiat din voiajul său. La dus, foarte rău primit la Viena: „N-avem nimic de văzut cu un popor care nu-şi ţine angajamentul", ar fi zis Czernin. La Berlin, primire prietenească şi Bussche 1-a condus la Reichstag pentru a-1 pune în contact cu şefii socialişti. Stere afirmă, cu naivitate, zice Verzea, că el este acela care a sfătuit de a lăsa să treacă socialiştii ru^iprin Germania. Pacea era aproape semnată cu Ţarul; noi plăteam cheltuielile: Moldova — ruşilor, Oltenia — austriecilor, restul-hinterland german (?). Revoluţia a schimbat totul şi cum acum nota este: fără cuceriri şi libertatea naţionalităţilor, primirea făcută la înapoiere, la Viena, a fost cu totul alta şi foarte prietenească. Stere aduce autorizarea principială de a scoate un jurnal.
(Or, Ledebur a spus lui Ştirbei că la Viena l-au făcut pe Stere să aştepte foarte mult şi că fără intervenţia personală a lui, Stere ar fi plecat fără să vadă nici pe Czemin şi nici pe ClamMartinitz. Pe de altă parte ni se comunică: în urma intervenţiei Austriei, jurnalul nu va mai apare.)
Verzea continuă: a fost mirat să audă, la primul său dineu, pe Lupu Kostake zicând, în faţa a 14 persoane, că cele mai mari greutăţi vor veni de la Stere (?), până în ultimii timpi încă un stăruitor membru al clicii de la Interne. El mă roagă pe dată de a-l apropia pe Stere de noi şi de a ne înţelege cu dânsul pentru schimbarea Constituţiei.
Referitor la nota de ieri, Verzea îmi spune că germanii dau grâul la mori cu 2.400 de lei vagonul, când ei îl iau cu 800 lei şi că uleiul fiind cotat la 5.000 lei vagonul, pâinea ar trebui neapărat să se urce la 40 de centime cele 880 gr. Dublu câştig, şi asupra preţului grâului şi asupra preţului ţiţeiului. Armatele nu mai trăiesc pe seama ţării, ni se spune totuşi...
23	aprilie — Suferind. Am primit numai pe Tzigara şi Ştirbei. Dineul de la Lupu Kostake este marele subiect de conversaţie; după Simons-Tzi-gara: fusese aranjat pentru ca, găsindu-ne reuniţi Carp şi cu mine, Mirbach să-şi dea seama că nu suntem certaţi. Eu nu mam dus; Carp s-a îmbolnăvit sau indispus: fiasco complect.
— După Tzigara, Kiriacescu: a vorbit cu Horstmann, care în 1909 se găsea ca referent la Ambasada din Paris. Aici este ca director al Presei. Şi el deplânge faptul că nu m-am putut vedea cu Mirbach, el cunoştea dedesubturile faimosului prânz... Toate acestea la un loc arată că de partea lui Carp sau la Berlin s-a petrecut ceva, căci nu aş înţelege pentru ce atâta grabă astăzi, când ieri încă nici nu voia să se ştie de un Partid Conservator.
24	aprilie. — Cu atâta linguşire administraţia noastră a ajuns sub o tutelă complectă. Ca linguşire nu auzeam în primele timpuri decât o singură plângere: Lupu refuzând, în consfătuirile pe care le ţinea, de a susţine vreo reclamaţie pentru a nu-şi crea dificultăţi. Cu prilejul ordonanţei asupra justiţiei, când Hinna s-a dus să scuture pe Carp, Carp nu i-a dat dreptate mai ales în ce priveşte faimosul comisar german care trebuia să ia loc alături de magistraţii noştri, când era vorba de a judeca o afacere privitoare la un interes german; era o greşeală de a ceda, căci astăzi baronul Welzer a comunicat lui Hinna că de fapt această măsură nu s-ar mai aplica: au fost de ajuns memoriile bietului Hinna şi agitaţia surdă care se manifestase printre magistraţi. Tot astfel Neniţescu, care taie mai mult chiar decât cere Guvernământul imperial; Hinna îmi spune tocmai că el a avut mult de luptat contra lui Neniţescu pentru funcţionarii care erau îngăduiţi de germani.
Rezultatele nu s-au făcut aşteptate: după ce au voit să reformeze ţara şi să creeze gubernii, aceşti domni au ajuns la punctul de a nu mai putea expedia o hârtie fără viza unui controlor. Noi am primit la Crucea Roşie o simplă hârtie de afaceri, ce ne trimitea cererea unei doamne care vroia să aibă un „ausweis" de trăsură, semnată Lupu Kostake şi jos contrasem-nătură; „Mit Zustellung einverstanden", un număr de ordine, „Verwaltun-gsstab J.A." şi semnătura Arthur Rosenberg.
De altfel Hinna îmi povesteşte că refuzând de a delega în Bucureşti pe un judecător din Galaţi, Eustaţiu, care vrea să se ocupe de o vie pe care pretindea că o are în Prahova, Welzer 1a întrebat motivele; a voit să-l impună la Bucuerşti şi a isprăvit prin a-i cere în scris să-l numească la Urlaţi. De atunci toate mutările de personal sunt supuse prealabil aprobării, Hinna adaugă că domnul în chestiune s-a dus liniştit să se plângă autorităţilor germane de hotărârea ministrului său.
— Principesa Martha Bibescu, se pare după cererea austriecilor, este autorizată a pleca în Elveţia. Aşa se isprăveşte şi această comedie...
— De la Moos am confirmarea că au fost greve şi manifestaţii la Berlin, la Leipzig, Breslau, Essen şi multe alte locuri. Tânărul poliţist îmi spune cu convingere: „socialiştii vor impune pacea sau va fi revoluţie". Exemplul Rusiei e comunicativ.
— Către seară din cercurile de la Bukarester Tageblatt se află că Pe-trogradul e înconjurat şi izolat de către revoluţionari; că orice comunicaţie e întreruptă şi că ambasadele Franţei, Angliei şi Italiei s-au refugiat în Finlanda.
— în Neue Freie Presse din 20 aprilie comunicatul francez din 18 aprilie, care anunţă că pe Aisne de la începutul bătăliei s-au luat 17.000 prizonieri şi 75 tunuri. Cum e vorba de treî tunuri grele complecte, ar rezulta că înaintarea a avut loc adânc în liniile germane.
— La conferinţa de ieri s-a recunoscut că nu se putea fixa de pe acum preţul recoltei din 1917, dar că o comisiune mixtă va trebui să adune datele pentru ameliorarea preţului fixat şi fixarea cantităţii de export. (După publicaţia oficială nr. 3, preţul trebuia să fie 20 de lei pentru grâu). Dimpotrivă, ei refuză să ia în considerare cererea de restituire a grânelor luate de ţărani: „Nu vor să se certe cu ţăranii". în Ialomiţa lucrul acţsta ia o proporţie deosebită pentru proprietari.
25	aprilie. — Horstmann îmi face o vizită de două ore şi jumătate. Convorbire generală, având numai câteva trăsături incidentale asupra politicii noastre. Recunoaşte că gazeta autorizată a lui Stere nu va fi decât o probă preparatoare; dacă de fapt cenzura militară mai slăbeşte puţin, va fi timp să facem să reapară Steagul. Lui Stere i s-a interzis să vorbească de viitor şi să desfăşoare programe. Ştiam aceasta: gazetarul Kamabatt voind, într-un articol de reportaj, să anunţe proiectele noastre, cenzura 1-a tăiat. Horstmann recunoaşte socialiştilor un mare viitor graţie faptului că poate ei vor impune pacea. Scheidemann e un om de mare valoare şi care în toate discursurile s-a arătat om de Stat. A reluat tot istoricul întâlnirii mele cu Mirbach: regretă că n-am putut primi prânzul lui Lupu K. Prinţul de Reuss se însărcinase în mod temerar să-1 aducă la masă: e un personaj prea important pentru a sosi cel dintâi introdus în acest mod. — Eu: „Sugestia Prinţului de Reuss, care el, nu eu, se mirase că nu cunoşteam pe Mirbach". — El: „Perfect, dar rămâne încă chestiunea cine, întâia cartă?"
— Eu: „Acest lucru nu s-ar produce niciodată cu mine, dacă n-ar fi, din nenorocire, raportul de învingător la învins; unii se aruncă prea mult în capul învingătorului, pentru ca să nu fiu silit să-mi accentuez rezerva în sens contrariu". Pe scurt, Horstmann propune să-i trimit o invitaţie la"masă împreună cu el; invitaţia va fi primită.
Privitor la Carp: „Rog pe toată lumea să creadă că nu poate să fie vorba nici de gelozie, nici de rivalitate, Carp neputând să guverneze fără mine, pe când eu pot guverna fără el".
26	aprilie. — Brănişteanu ia direcţia gazetei lui Stere. Stere nu va fi niciodată şef de partid; în loc să atragă, goneşte. Ca teoretician, e o personalitate strălucită, dar n-are nimic din ceea ce trebuie spre a guverna. Aceasta este şi părerea mea. Va fi foarte interesant de urmărit acest ziar.
Privitor la Carp, Brănişteanu îmi povesteşte cum Carp a cerut redacţiei gazetei Bukarester Tageblatt să nu-i mai citeze numele împreună cu al lui Marghiloman, Maiorescu etc, căci n-are nimic comun cu aceştia. Cei de acolo au rămas cu gura căscată. Ce vanitate, pe care nimic nu o descurajează!
— Ofiţerul german de la Finanţe a vorbit cam în modul următor lui Oscar Kiriacescu: Am cerut un buget de 80 de milioane ,şi ni se prezintă unul de 71-72. Avem dar o margine şi suntem dispuşi să acordăm chiar funcţionarilor neîntrebuinţaţi 70 la sută din leafa redusă la tariful cel nou. Se luptă pentru a se obţine 80 la sută şi se fixează în sfârşit la cantitatea propusă. Vesel, Kiriacescu duce vestea lui Neniţescu, care decretează că el nu acordă decât 40 la sută. Kiriacescu e hotărât să protesteze dacă Neniţescu persistă în dispoziţiunile Iui feroce. — De la acelaşi: mare discuţie între Antipa şi Neniţescu, care vrea să mai taie din bugetul care a şi fost primit de germani. Antipa a scăpat cuvântul de „şicană", iar Neniţescu i-a ripostat „eu lucrez gratis". Bietul Antipa, el care nu are decât salariul său... a cam văzut tulbure!
— Căpitanul Steinbohmer, poftindu-se la mine la masă, îmi mărturiseşte că i-a fost mare frică pentru frontul occidental, dar crede că de ieri se pot privi ca stăpâni ai situaţiei. Buletinul de azi-dimineaţă e de altfel afirmativ. în această grozavă împingere, era rândul englezilor să intre în horă la nord. Căpitanul îmi spune că nu-şi poate cineva face idee de ce sunt aceste măceluri.
27	aprilie. — Am făcut un salt peste protocol: am scris fără ceremonie contelui Mirbach, rugându-1 să ia masa cu mine în intimitate, la care a răspuns cu o grabă deosebită. Dejunăm mâine Ia mine şi cu Horstmann.
— Lupu Kostake ne-a anunţat ieri plecarea Marthei Bibescu în Elveţia. Prin intervenţia lui Czernin, a fost autorizată să plece întovărăşită de contele Auersperg. — Lupu a petrecut seara la mine cu Tzigara: nici o vorbă de afacerile noastre interne.
— Carp a văzut pe Mackensen privitor la buget şi la şicanele ce se fac. Asupra bugetului a fost asigurat că va fi unul satisfăcător pentru toţi; vămuirile de la bariere vor înceta, precum şi rechiziţiile; se va da ordin să nu se mai ridice grânele decât faţă de proprietar, şi vor fi plătite. Carp, pe care l-am întâlnit azi-dimineaţă pe stradă, mi-a confirmat aceasta, el este însă foarte sceptic: „Sus, au cea mai bună dispoziţie, dar în fond se tolerează totul soldaţilor". M-am mulţumit să atrag atenţia lui Carp asupra sălbăticiilor bugetare ale lui Neniţescu.
28	aprilie. — întrevederea cu Mirbach lungă, foarte cordială şi foarte deschisă.
Ministrul e un om distins, elegant, simplu, vorbind precis. A trebuit să reţin, vorbind de .sarcinile financiare ale României, că în enumerarea lor a adăugat şi indemnizarea. Bănuiesc că s-a oprit la această idee şi că ea va servi de bază unei ocupaţii îndelungate după pace. Această idee a ocupaţiei tulbură tot timpul capul lui Lupu Kostake şi Dumnezeu ştie dacă acest lucru nu este şi „palladium" reformelor lui Carp! Asupra refacerii acestei stări de lucruri, nu i-am ascuns că legea administrativă nu poate să dea tot ce se aşteaptă de obicei, căci personalul nu va putea să-şi schimbe năravul dintr-o zi într-alta. De aceea trebuie să se gândească a neutraliza această administraţie şi a neutraliza instituţiile financiare, — „a le face nepolitice" — zice Mirbach, care nu prea înţelege moravurile financiare politice, cu care suntem obişnuiţi. Cu aceste două progrese se poate spera însănătoşirea vieţii politice. Expun în urmă ideile noastre asupra schimbării Constituţiei, căci pe această schimbare pare că pune preţ Mirbach. — Am vorbit îndelung de Regele Constantin al Greciei, de Regele Ferdinand, de propaganda rusească, de Poklevski, de reluarea imposibilă a relaţiilor cum trebuie cu Franţa „după măcelurile de la Arras şi de la Reims" etc. Despărţindu-ne, mi-a mulţumit călduros şi mi-a vorbit de bogatele informaţii cu care îşi va complecta notele.
29	aprilie. — Am văzut pe Maiorescu, care primeşte să se întâlnească cu Mirbach la un dejun. Mă întreabă dacă am note asupra mişcării legii ţuicii şi a tulburărilor de la începutul Ministerului nostru condus de Carp.
30	aprilie. — De dimineaţă Tzigara vine să mă convingă că nu trebuie să iau pe Lupu Kostake peste picior. îi obiectez ideea lui de un Guvern fără partid şi caraghioslâcul numirilor ce a făcut. Toată lumea e sătulă de Neniţescu, iar el, Lupu, pledează mereu pe lângă Carp teza că nu poate face nimic fără mine, dar că bineînţeles trebuie renunţat la Maiorescu, „care e sfârşit pentru Germania" (?).
— Din toate părţile plângeri. Procopiu, deşi în plină criză cardiacă, a fost ridicat şi dus la
Spitalul Elisabeta (militar german). Grigore Phereky-de spune că e pe moarte. Casa Ion Stavri Brătianu a fost golită de turci care au ambalat totul cu grijă. într-adevăr, astăzi de dimineaţă, pe la ferestrele mele, în strada Mercur, şiruri de căruţe turceşti duceau lăzi nenumărate. La generalul Coandă s-au luat toate uniformele şi furat toate costumele civile. Hârjeu a văzut cum, acum două săptămâni, s-au golit casele din strada Romană. Iliescu îmi povesteşte că la Fundeni mi s-a rechiziţionat moara, care lucrează pe capete, cheltuielile şi lefurile pe socoteala mea, dijma e încasată însă de garda germană.
— Mare emoţie fiindcă au vrut să ia şi cheile bisericilor. Cine a dat acest ordin? Nimeni nu ştie sau se face că nu ştie. Bănuiesc că clopotele şi arama vor fi în curând rechiziţionate.
— Seara vizită prietenească a lui Lupu Kostake, dar în care nu s-a spus nimic serios privitor la afacerile noastre, el care îşi petrecuse ziua cu Carp la Călineşti.
1 mai. — Buletinul nu mai constată decât ultimele zbuciumări ale bătăliei englezeşti dinspre Lens-Arras. — După aproape 15 zile de reculegere, francezii la rândul lor pare că vor să reia lupta la Soissons-Reims. Se constată pierderi înspăimântătoare. Toţi militarii sunt însă liniştiţi asupra situaţiei.
— Baronul de Gebsattel, care a dejunat la mine, îmi spune că toate sforţările pentru a-şi procura gazete de la Iaşi au fost zadarnice. Nimic nu iese, nici prin Rusia, nici prin front: nici un dezertor n-a putut aduce o gazetă românească, în timp ce, pe calea din urmă mai ales, s-au avut gazete ruseşti.
— Fiind suferind, primesc foarte puţin. Mi s-a adus vestea ridicării câtorva clopote.
— Guvernământul militar a interzis orice manifestare pentru 1 Mai sau mai târziu. Şefii socialişti au cerut să li se permită apariţia unui număr unic din jurnalul lor; de asemenea refuzat.
— Gazeta lui Stere e departe încă de a apare. Din cauza hârtiei? sau intervenţiei austriece? înainte de 20 mai nu va apare.
— Martha Bibescu a plecat azi-dimineaţă cu trei călugăriţe franceze de la Sf. Vincent, întovărăşită de contele Auersperg. „Afară de un Arhiduce, zice George Ştirbei, nu putea să i se dea mai mult".
5 mai. — De marţi seara sunt în pat. Văzut foarte puţină lume. — Buletinul nu vorbeşte decât de vestea încercării violente a englezilor la Arras, pe un front de 30 km. cu 17 divizii. — Se adună toate clopotele şi se sparg în bucăţi celece nu pot fi coborâte. Mitropolitul mi-a trimis, cum a făcut cred pentru toţi notabilii, o scrisoare lungă de protestare, timidă. El care fusese atât de războinic, are lacrimi în condei ca să deplângă starea războiului...
— Schenker soseşte de la Viena; a văzut pe Czernin şi povesteşte, ca şi Stere, că dacă nu venea revoluţia, se făcea pace pe socoteala noastră: Moldova-Rusiei, restul-ţinuturi ale Coroanei Habsburgice. Dacă e adevărat, Regele Ferdinand şi-a ales bine aliatul.
— G. Ştirbei a văzut din partea mea pe Hentsch. Privitor la ostaticii de la Craiova, i-a spus că s-ar putea elibera uşor cei doi orăşeni pentru care intervenise George Ştirbei dacă „nu le-ar fi frică de ridicol." — G Ştirbei: „Nu e mai ridicol să internezi pe binevoitori, pe când cei vinovaţi se plimbă?" — Hentsch: „Arătaţi-mi-i şi vor fi internaţi îndată". — Ştirbei: „Aceasta este afacerea poliţiei d-voastră, nu a mea". — Hentsch: „Fiece listă e supusă d-lui Carp, care înseamnă cu două cercuri pe cei foarte buni de oprit, cu un cerc pe cei mai puţin vinovaţi şi cu un semn de întrebare pe indiferenţi". — Frumoasă treabă, mai ales bine orientată, cu un om care nu cunoaşte pe nimeni!!
10 mai. — Sunt tot în casă, o mare parte din zi în pat.
— Luni 7 mai a fost Sfânta Elisabeta. Neniţescu a ţinut să facă parastasul „său" la Curtea de Argeş. Cu toate biletele distribuite, abţinere aproape generală; în afară de funcţionarii duşi de nevoie, Marie-Nicole Darvari, doamnele Biana, Pangal, Mărie Boerescu, iar dintre bărbaţi nimeni. Nici o trăsură la gara Argeş şi nici un salon deschis la Palat spre a adăposti pe pelerini. Şi bietul Neniţescu îşi închipuie mereu că este „omul" situaţiunii: nici nu e băgat în seamă.
— Pentru bugetul poliţiei, Hammelung a intervenit ca să oprească suprimările lui Neniţescu. Şi a zis: „S-ar spune că acest domn dă din buzunarul lui."
— Gazeta oficială conţine ordonanţa asupra administraţiei. Ca preambul: atribuţiile Guvernului sau ale miniştrilor sunt exercitate de către Administraţia Militară. Comandantul districtului exercită toate puterile pe care prefectul sau consiliul general judeţean le exercita. Comandantul districtului numeşte şi revocă pe primari etc. etc.
Să vrei să schimbi organizaţia administrativă a ţării, să fi căutat chiar şi guvernatori şi să ajungi să nu ai decât o umbră de organizare administrativă civilă, este, cu adevărat, o prea tristă lecţie pentru neîndestulata semeţie a lui Carp şi inspiratorilor lui.
15	mai. — Sunt tot bolnav. Timp răcoros şi înnorat. Nu pot ieşi din casă.
— Consiliile generale sunt convocate pentru duminică; sesiune de o singură zi, ordin de zi unic: un împrumut. Ce fel de consilii judeţene? S-a cerut o listă de cei mai greu impuşi şi aceştia au fost desemnaţi drept consilieri judeţeni. Consiliile trebuie să voteze împrumutul care, pentru 14 judeţe, zonă de Etape, trebuie să dea 250 de milioane. Repartiţie foarte arbitrară, care merge de la 5 milioane (Gorj) la 40 de milioane (Dolj), împrumuturi de contractat la Banca Naţională. Aceşti bani sunt în întregime la dispoziţia Statului pentru a acoperi cheltuielile sale în caz de întârziere sau de insuficienţă a intrărilor.
Ordinul este bazat pe articolele 48 şi 49 din Convenţia de la Haga, din care s-ar căuta în zadar să se tragă o justificare a procedării. Totuşi o garanţie este: aceea că produsul împrumutului nu va servi decât la nevoile armatei şi cheltuielilor Statului. Autorităţile noastre fost-au oare consultate? Se pare că nu. în orice caz, Lupu Kostake remite prefecţilor o formulă de rezerve, protestare care, — spune Ciorăneanu — trebuie să fi fost redactată de Carp: „împrumutul întrece competenţa consiliilor generale, care îşi rezervă recursurile lor ulterioare în contra Statului". Foaia publicărilor oficiale (număr al ordonanţei: 94, Buletinul 10 din 15 mai) publică ordonanţa relativă la împrumut, intitulată: „Stabilirea unui impozit.pentru cheltuielile administraţiei..." Foarte întortocheat ca text. în fond nu este decât o emisiune a Băncii Naţionale de 250 milioane (sub ce formă?), bazată pe aceste pseudoîmprumuturi şi pusă la dispoziţia administraţiei.
— Stere anunţă lui Corteanu ruptura sa de Carp. Carp i-a spus: „Timpurile sunt apropiate: a fost vorba de o colaborare cu d-ta; vreau să ştiu dacă ai renunţat la ideile d-tale de odinioară?" — Stere: „Nu este vorba decât de politica externă şi în consecinţă, ideile mele asupra chestiunilor interne nu sunt de actualitate; am să ţi le expun". După ce a ascultat expunerea, Carp: „Vorbeşti ca un revoluţionar rus şi nu poate exista nimic comun între noi. Nu admit nici lărgirea dreptului de vot, nici chestiunea ţărănească". Ruptură. — Stere: „Dar atunci cu cine contezi d-ta să guvernezi?" — Carp: „Singur, şi chiar în contra Partidului Conservator, dacă va fi nevoie".
16	mai. — Ideile lui Virgil Arion care soseşte din Berlin: el a văzut mulţi români la Stockholm şi Copenhaga; ei nu s-au schimbat, au rămas aceiaşi ca înainte de fuga lor! — Navem nici un prieten; neutrii din nord sunt antantişti (danezii) sau filo-germani (suedezii). Toţi se leapădă de noi. Ruşii neagă că ne-au cerut să intrăm în război; francezii şi mai mult, mai ales cu planul de campanie de a intra în Transilvania, în loc să atacăm la sud; englezii afirmă că au fost înşelaţi de Brătianu care le-a ascuns lipsa noastră de pregătire. 
— Maiorescu şi Lupu Kostake se întâlnesc la mine. Teorii  schimbării Dinastiei, Maiorescu susţinând cât ar fi de bine, pentru v'' să nu dispară tot şi ca schimbarea să se facă fără procedări revoluţi  El crede în pace peste două sau trei luni.
Rămaşi singuri, după plecarea lui Maiorescu, Lupu Kostake îmi , avansuri pentru ca să mă împace cu Carp: „Am rupt-o cu Stere" şi  vrea să colaboreze cu mine. — Eu răspund imediat: „împăcare? Da  sunt certat cu Carp; vorbim împreună şi chiar asupra politicii de oricît a.ţării suntem perfect de acord. Am mai vrut să stau de vorbă cu el dar el mi-a închis gura declarându-mi că niciodată, cât va trăi, nu va să aibă măcar o convorbire cu Maiorescu". 
Din explicaţiile date: Carp s-ar gândi să formeze un Guvern Carp " ghiloman-Virgil Arion-Neniţescu-G. Ştirbei-Lupu Kostake. Abolirea  " punderilor ministeriale în faţa Camerelor. Nu vrea votul mai larg,  exproprieri.
Mackensen i-a promis cele trei judeţe la gura Dunării. — El este vins că pacea se va încheia cu dânsul şi că el va fi desemnat în cu^î , Nu se va mişca înainte ca Moldova să fie curăţită. (Deci exact contf de ceea ce propunea Virgil Arion.)
Cum nu este nici o urgenţă, am cerut vreme să mă gândesc la tine mi-a expus Lupu Kostake, înainte de a relua convorbirea. ,
17 mai. — Gazetele dau textul discursului lui Bethmann-Hollweg a răspuns la interpelările lui Scheidemann şi Roesicke. 
— G. Ştirbei se întreabă ce autorizează pe Carp să ia atitudinea pe care o are şi cine 1-a făcut să fie aşa de categoric cu Stere? Poate cineva admite ca Germania să desemneze pe Carp, fără vreun control, pentru ce îşi propune el să facă? Acest mod de a nu spera nimic decât de la baionetele germane este atât de odios încât nu poţi să-i dai vreun sprijin...
19	mai. — La sosirea trupelor germane fusese înţeles că grâul rechiziţionat, — nu putea fi vorba încă de porumb, — va fi plătit cu preţul minimum de 1.000 de lei. Austriecii (Swoboda şi Schenker mi-au afirmat-o) încercau să obţină o ameliorare, în vederea calităţii, pentru a ajunge la 2.000 de lei. încurajare pentru a îndemna cultivatorii să însămânţeze cât mai mult posibil. Dar, preţul de 1.600 minimum a devenit maximum şi Sece-leanu a văzut la sindicat vreo sută de chitanţe de predare cu indicaţia: calitatea a H-a, calitatea a IlI-a — nici una de calitatea I-a — şi care se preţuiesc cu 200 şi 300 lei reducere. Dealtfel, cu preţul de 1.200 şi 1.300 de lei vagonul se plăteşte grâul ţăranilor, care îl vând cu atât mai voioşi cu cât au cantităţi mari de grâu furat, pentru restituirea căruia autorităţile germane au refuzat întrun mod sistematic să intervină. Iar celorlalţi proprietari nu li se dă decât jumătate din valoarea grâului lor, aşa că cea mai mare parte din grâu a luat calea Germaniei cu 800 de lei de vagon. Se înţelege puţina râvnă ce pun proprietarii la cultivat.
— Pester Lloyd din 16 mai este de negăsit: Cenzura militară din Bucureşti 1-a confiscat. El conţine o dare de seamă complectă a şedinţei Reichstagului din 15 mai. — Scheidemann a ameninţat cu revoluţia dacă Germania persistă în voinţa de anexiuni. — Ledebur a spus textual: „Suntem convinşi că trebuie să se petreacă în Germania ce s-a petrecut în Rusia şi că va trebui să instituim, în curând, o Republică germană". — Mai este încă un pasaj din discursul lui Scheidemann: „pacea nu este posibilă fără o schimbare a pietrelor de hotare", care poate să aibă sensul: că s-ar putea face concesiuni Franţei spre Alsacia (?).
— După d-rul Melun, întors de la Râmnicu Sărat, noi am fi pierdut acolo 3.500 de prizonieri de tifos exantematic; vreo 12 medici, atât germani cât şi români, au murit.
— Stere a venit să mă vadă şi mi-a comunicat convorbirea lui Carp, care a început prin a-i spune că nici unul din ei n-are vreun angajament faţă de celălalt, deşi Stere ţinea ca neschimbat apelul ce făcuse Carp la colaborarea lui. — Ruptură, Carp neadmiţând nimic nici în privinţa votului, nici în privinţa pământului de dat ţăranilor. — Stere afirmă că a avut confirmarea că pacea cu Ţarul se făcuse cu sacrificiul Moldovei noastre.
20	mai. — N-am menţionat interviurile generalului Iliescu: România victima lui Sturmer, care printr-un ultimatum a silit-o să intre în campanie, când nu era încă pregătită. Adevărate sau nu, aceste interviuri sunt o escrocherie politică. Este probabil că Sturmer este mort sau asasinat! Iată acum că pe credinţa unor gazete ruseşti, se publică că Brătianu acuză pe Sturmer nu numai că 1-a împins la război garantând pentru Bulgaria, dar comunicându-i un plan de campanie falsificat. Este prea fenomenal, oricare ar fi mentalitatea lui Brătianu, de a primi ca existente astfel de reve-laţiuni.
Un fapt, care probabil va servi de punct de sprijin al sistemului întreg de apărare, este că, după spusele generalului Istrati (prin G. Ştirbei"), mase mari de ruşi se aflau în Moldova în timpul bătăliei de la Argeş şi că ele nu s-au mişcat. Aşa Istrati (care în momentul căderii Bucureştilor se afla cu Socec şi Lambru la Cotroceni, unde Ştirbei şi Lupu Kostake au vorbit cu ei), afirma, că acolo unde se afla o brigadă, ruşii au adus o divizie; că tot aşa era şi în văile vecine cu un corp de armată în rezervă, la Târgu Ocna şi un al doilea corp de armată de rezervă, în formaţie, mai la nord. Toată această masă n-a împins înainte; ba chiar a cedat din teren. Aceasta este versiunea militară.
21	mai. — Zilele din urmă s-a scris foarte mult m Bukarester Tage-blatt asupra stării groaznice în care s-ar afla Iaşii şi Moldova. Epidemii îngrozitoare, mortalitate imensă, lipsă de toate, defecţiunea ruşilor, etc. Credeam mereu că aceste ştiri erau date fără bază serioasă. Din nenorocire, secretarul olandez, de Maass, care a rămas pentru a păzi Legaţia, francofil care primeşte gazetele neerlandeze antantiste, a spus lui G. Ştirbei că aceste gazete confirmau după Times acest tablou atât de negru. Mai există şi un semn exterior: marele număr de persoane care au fugit din Moldova; unele (Yvonne Ghica de exemplu) şi-au părăsit casele lor pentru a fugi la Odessa, altele mergând la Moscova (Scarlat Arion, nepoatele mele) sau, mai ales, în Suedia şi în Danemarca.
De pretutindeni se află cât de mare este numărul sărmanilor noştri prizonieri care au murit. Radu Ivănescu afirmă că numai în lagărul de la Corabia au murit 1.000 de soldaţi de tifos exantematic!
— Urmez, cu Stere, convorbirea începută sâmbăta trecută. îi comunic concesiile de program admise de partidul nostru şi care fac posibilă o lucrare în comun. Stere răspunde: „Ce garanţii putem oferi noi Puterilor Centrale pentru a spera, în schimb, integritatea
României? Ar voi ele oare să reînceapă o experienţă care le-a reuşit aşa de prost? O altă Dinastie? Regele Carol n-a sucombat el, sub povară şi nu s-a vorbit de detronarea lui?" Teza lui Stere este următoarea: Această ţară nu va fi niciodată nimic,, dacă trebuie să devie câmpul competiţiilor între ruşi şi Europa Centrală; pentru a termina trebuie să ne legăm cu blocul Mitteleuropa; Germania va voi libertatea mişcărilor pentru a avea pe Polonia în sânul ei; aşadar România în orbita austriacă; lucrul cel mai bun deci este unirea personală cu Austria; împăratul, sau fiul împăratului, Rege al României; aşa, blocul român — Ardeal-România Mare — se va strânge.
îi răspund că cer timp de reflecţie şi mai ales să mă orientez prin conversaţiile personale
ce voi putea avea. La rândul rheu, pun întrebarea: „Dacă pacea nu vine, dacă germanii împing ofensiva lor în Moldova, aşa ca într-o ţară unificată să putem constitui un Guvern care ar putea relua firul fostei noastre politici, crede el în posibilitatea reconstituirii unei armate care ar fi în stare să reia Basarabia? Voi putea avea concursul lui?" — El îmi răspunde că da.
Stere a sperat totdeauna o apropiere Carp-Marghiloman-Stere. Cu Carp, nimic de făcut: „Carp vrea să dicteze chiar nemţilor ce au de făcut!" (sic). Stere cere să stăm de vorbă acum: .Maiorescu-Stere-Marghiloman, sub condiţia formală a unei discreţii absolute. Fructul reflecţiilor noastre va fi baza conversaţiilor pe care el doreşte să le am la Berlin şi la Viena cu ocazia călătoriei mele la Karlsbad.
— Fapte caracteristice se desemnează cu începutul săptămânii: retragerea lui Gucikov de la Ministerul de Război, după ce a dat alarma că armata rusă se descompune; retragerea lui Miliukov, obligat să părăsească Afacerile Străine, după ce a fost dezavuat pentru nota lui războinică; şi demisia lui Isvolski care părăseşte Ambasada de la Paris.
23	mai. — Ordonanţa asupra organizării financiare a ţării este de neînţeles în textul ei românesc. Semn caracteristic: nu ţine nici o socoteală. de organizaţia finanţelor noastre, în serviciul interior. — Vii discuţii în toate cercurile: se vor plăti sau nu se vor plăti în întregime cerealele rechiziţionate? Se pare că Praschma este ireductibil, celelalte autorităţi sunt pentru plata integrală.
24	mai. — Nimic pe diversele fronturi. Atacuri franco-engleze respinse; pe Isonzo, calm relativ, după 11 zile de lupte înverşunate. — Evenimentul pare a fi discursul Prinţului Lwow către gazetari, anunţând că pe frontul rus armistiţiul de fapt nu mai poate să continuie şi că onoarea Rusiei cere să se reia'ostilităţile. De altminterea se şi vorbeşte de o ofensivă rusească. — Mackensen a vizitat frontul; spitalele de Etapă au fost evacuate la Bucureşti; ofiţerii în concediu sunt trimişi la front; un locotenent care a adus o scrisoare Valentinei Lahovari i-a spus că era în concediu, dar că deodată a primit ordinul să se ducă pe Sireti
— Se anunţă demisia lui Tisza. Tânărul baron Groedel, a cărui familie este foarte legată cu primul ministru, crede că Tisza fiind prea declarat într-o anumită direcţie, retragerea lui este o manoperă pentru Guvern, dar că tot el va fi inspiratorul.
— Fără publicarea vreunei ordonanţe, fără vreun ordin general cunoscut, se impun oraşele şi satele la o contribuţie de ouă. Buzău este taxat la 15.000 bucăţi pe săptămână. La moşia mea Putineiu (Vlaşca), un ţăran fruntaş a făcut 6 zile închisoare la Giurgiu fiindcă n-a predat numărul de ouă la care a fost impus!
— Fiind silit să ies astăzi, am cutreierat unele mahalale ale oraşului. Sunt mirat de curăţenia străzilor. Fiecare mătură, curăţă, stropeşte cu un zel extraordinar. Numerele caselor sunt vopsite din nou, puse în ordine şi aparente; la fiecare colţ de stradă o placă nouă indică numele străzii şi numărul circumscripţiei. Este extraordinar ce se poate dobândi cu ordine şi disciplină.
25	mai. — Asupra retragerii lui Tisza: conflictul, real sau aparent, sTa produs pe chestiunea legii electorale. Tisza luase poziţie, printr-o scrisoare adresată gazetelor, în contra lărgirii dreptului de vot. în realitate, după părerea mea, Czernin, al cărui loc îl râvnea Tisza, trebuie să fie acela care 1-a răsturnat; scrisoarea împăratului, cordonul „Sf. Ştefan", dat ministrului de-abia sosit la putere, indica o favoare imperială de care Czernin ştie, desigur, să se folosească. Nu se vorbeşte — din fericire pentru români, — de Apponyi printre succesorii posibili.
— Toţi cei pe care-i văd sunt porniţi contra lui Carp. Singur C. Arion pledează teza ciudată, că dacă Carp merge la Berlin, cum este povăţuit să o facă, trebuie neapărat să-1 însoţesc eu. Chiar el, zice Arion, nu ar vrea să se ducă singur. Iar în privinţa proiectelor reacţionare ale lui Carp, fleacuri: Arion este sigur că P. Carp va ceda pe toate punctele (?).
— Intâlnind pe d-na Lydia Filipescu, d-sa îmi dă ca o veste sigură că germanii înţeleg că au luat-o pe o cale greşită şi că boala mea i-a îngrijorat foarte mult. Domnul Horstmann, mâna dreaptă a lui Mirbach, mi-a scris imediat pentru a-mi cere să-l primesc la dejun „spre a vorbi liniştit diferitele probleme care îl preocupă în momentul de faţă".
— Luptele pe Isonzo au reînceput cu toată înverşunarea.
— Ne explicăm, foarte deschis, cu Horstmann, asupra divergenţelor cu Carp. Horstmann recunoaşte că programul lui Carp este o imposibilitate: „Domnul Carp este mai reacţionar ca cel mai reacţionar dintre prusaci". (A citat numele contelui Westarp.) — Horstmann arată multă solicitudine pentru Stere, a cărui gazetă ar dori să o ajute. El deploră piedicile pe care le pune Carp la apariţia ei. (Aceasta este confirmarea plângerii pe care o formulase Stere.) Horstmann mă întreabă dacă pot conta pe Stere, şi îmi adaugă: „Suntem foarte fericiţi de a face cunoştinţa ilustrului domn Maiorescu!" Horstmann va lua masa, luni, cu Maiorescu la mme. îmi confirmă că ideea uniunii personale cu Austria este văzută la Viena cu ochi foarte favorabili, dar el se îndoieşte să fie bine primită la Berlin. De alt-minterea, Viena este prea departe pentru ca să se poată face o bună administraţie. Ce ar fi aci? Un
Statthalter? (Locţiitor Domnesc). El emite ideea ciudată ca Prinţul de Schonburg (cel din
Moldova) să fie Rege; e bogat şi vorbeşte româneşte. — Căderea lui Tisza este evident o lovitură a lui Czernin: nouă ne place aceasta, spune Horstmann; accentuarea Austriei şi a unei personalităţi este execelentă pentru noi; aceasta va da un sprijin cancelarului pentru a rezista militarismului. Militarii noştri fac prea multă politică. (Mereu cearta civilo-militară, care se simte peste tot în cercurile germane.) — Horstmann recunoaşte că soluţia propusă de Virgil Arion, aşa-zisă a lui Bussche, adică un Guvern provizoriu instalat chiar de astăzi, cu ţara tăiată în două, nu este o soluţie serioasă. Raporturile dintre autoritatea militară şi „umbra de Guvern ce o aveţi acum", sunt şi aşa destul de grele; ce ar fi dacă ar fi un Guvern real?
— G. Ştirbei îmi comunică: Hentsch a primit o scrisoare de la Guvernul german asupra stării foarte rele a prizonierilor noştri în Germania; au fost şi cazuri mortale; trebuie să le trimitem hrană de aci; se pun vagoane la dispoziţia noastră; oraşul va trimite un tren de porumb; vom face un depozit la Craiova şi unul la Bucureşti. Acuma se înţelege ce foamete trebuie să domnească în Germania!
26	mai. — Soseşte Arhiducele Frederic, fost comandant-şef al armatelor austriece. S-apregătit pentru dânsul casa lui A. G. Florescu. Va sta, pare-se până luni. Se zice că este invitat de mareşalul Mackensen.
— Se mai anunţă că Bethmann-Hollweg şi Czernin se vor duce împreună la Constantinopol pentru a înapoia vizita marelui vizir. Trebuie să fie vorba de vreun hap pe care trebuie să-1 înghită Sultanul.
— Noul atac italian n-a dat nici un rezultat. Italienii au pierdut chiar vreo 4.000 de prizonieri.
— Arestările au început din nou. Din nou a fost internat I. Zâne şi au mai fost închişi:
Morandini, Mişu Antonescu, de-abia sosit de la Buzău, Dumitrescu-Bumbeşti de la Băncile Populare, Stoica de la Industrie şi multă lume mai măruntă, mai ales takişti. Aceasta nu seamănă deloc cu ce mi-a spus Hentsch!
27	mai. — Arhiducele este plimbat peste tot în oraş. Nu ştiu care, din poliţia germană sau din poliţia română, are ideea ciudată să nu lase circulaţia liberă decât pe o singură parte a străzilor şi opreşte să se deschidă ferestrele sau să stea cineva la fereastră!
— După Russkija Viedomosti, se telegrafiază din Berlin că naţionaliştii conduşi de Iorga, ţinând la Iaşi o întrunire antisemită, au fost atacaţi de socialişti susţinuţi de ruşi. Naţionaliştii au fost bătuţi şi puşi pe fugă şi Iorga rănit de un glonte (?). Guvernul se zbate neputincios, Comitetul soldaţilor ruşi având de fapt puterea. Să fie oare adevărat?
— Lupu Kostake îmi face o nouă şi lungă vizită. El îmi anunţă: că se va plăti grâul rechiziţionat cu preţul întreg; — că a înscris în buget mai multe milioane pentru o mulţime de lucrări, printre care terminarea Măr-cuţei (1.500.000); — că Hentsch a comunicat lui Carp, cu autorizare de a o repeta, că toţi prizonierii noştri vor fi puşi în libertate şi repatriaţi
(!?). Mai mult, el mă ia la o parte, căci era şi Beldiman de faţă, şi mă îndeamnă să mă hotărăsc în grabă (presupun a vedea pe Carp), căci timpurile se apropie şi mari evenimente se prepară pentru România. „Moldova va fi curăţată" — el nu poate să spună mai mult.
28	mai. — Dejun la mine: Mirbach, Horstmann, Maiorescu, G. Ştirbei, C. Arion. Mirbach, care a avut o foarte lungă întrevedere cu Maiorescu, îmi comunică bucuria lui că a avut această întrevedere.
Spre marea mea surprindere, ei m-au întrebat dacă ştiam ceva de zvonul retragerii lui Bethmann-Hollweg, care circulă în oraş, căci ei nu ştiu nimic. Această noutate mi-a fost transmisă cu adaosul că Ludendorff era numit în locul său. Mai în urmă s-a spus că generalul Gallwitz era succesorul lui.
Mirbach nu crede în punerea în libertate a prizonierilor şi sfătuieşte să nu se răspândească această ştire. El mă îndeamnă cu oarecare insistenţă să revăd pe Hentsch, care trebuie în curând să plece la Cartierul General. Ministrul părea impresionat de argumentarea lui Maiorescu: Abdicarea Regelui Ferdinand, posibilă şi poate necesară, dar decăderea Principelui Carol ar fi un rău precedent: în mijlocul înălţării democraţiei, este oare util să se măture Dinastiile?
— Arhiducele Frederic pare a fi venit pentru a sonda dacă terenul era prielnic unei vizite a împăratului Carol, care va veni la Bucureşti. Arhiducele a fost mirat de ţinuta generală: „el nu se mai credea în ţară inamică".
— Tzigara-Samurcaş se plânge amar de Lupu Kostake. El are un diferend cu Komandatura în privinţa unui ovrei, Mendel, interpret, dat afară de el pentru abuz de încredere şi pe care Komandatura vrea să i-l impună. Lupu, în loc să-l acopere, îi reproşează că „iar te-ai ambiţionat". Tzigara vorbeşte de demisie.
29	mai. — Domnul Dendramis, secretar girant al Legaţiei elene, vine de la Berlin. Acolo au avut loc demonstraţii colosale, şi 300.000 de lucrători au manifestat şi au obţinut raţia de pâine îndoită pe care o cereau. Starea socială în Germania este de îngrijorat. Lipsesc toate: un ou pe săptămână de familie (sic). Am văzut cartela de pâine a domnului Dendramis: 160 de gr. pe zi. „Contrastul, îmi zice el, cu tratamentul larg al românilor este foarte mare. S-au purtat foarte bine cu d-voastră." Viaţa este încă mai grea în Grecia; s-a încercat să se facă pâine din stafide (?). Zaîmis a primit toate condiţiile Antantei: poliţia sub supravegherea francezilor; poşta sub a italienilor şi marina sub englezi; numai ruşii nu s-au amestecat. Dar Regele George continuă să aibă o mare popularitate.
— Pester Lloyd anunţă că la conferinţa socialiştilor din Stockholm România va fi reprezentată de N. Cocea şi Bujori Mai mult chiar, Brătia-nu ducându-se la Iaşi, a luat pe Bujor cu el.
— Un scandal în administraţia aprovizionărilor. Căpitanul Albrecht, despre care se zice mult bine e trimis pe front; Zehender, Simons (ajutorul lui Albrecht) şi Pauker sunt arestaţi. Se pare că este o afacere mare de făină. Dobrescu şi Darvari îmi spun că Berindei joacă un rol urât şi că totul ar fi montat de dânsul în contra lui Verzea. Peste tot suflă un vânt de intrigi foarte trist.
30	mai. — Toţi prefecţii sunt la Bucureşti pentru bugetele lor. Au venit să mă vadă:
Petre Polimeride, care nu-şi ascunde drapelul politic în buzunar, Fortunescu, Tamara, Culcer, St. Frumuşeanu. Toţi satisfăcuţi de raporturile lor cu autorităţile germane, dar din nenorocire, toţi de acord pentru a conveni că peste tot unde s-a prădat, ţăranii noştri sau locuitorii din mahalale sunt autorii. Mi se spune: „Orice casă părăsită de proprietarul ei a fost o casă devastată; devastatorii au avut chiar răbdarea să rupă tapetele de pe ziduri".
— Buletinul vorbeşte de semne de atac pe frontul ruso-român. Alaltăieri se făcea menţiune în buletinul român, de activitate de aviatori pe front. Ieşim oare din amorţire?
— Am văzut pe colonelul Hentsch, care mi-a acordat tot ce am cerut pentru Crucea Roşie. Dar nici un cuvânt de politică; nici măcar călătoria la Karlsbad n-a dat prilej la aceasta. Hentsch pleacă la Cartierul General.
— Contele Praschma a cerut să mă vadă; pleacă şi el cu Hentsch „în serviciu". Ca cereale de export sunt aproximativ 100.000 de vagoane, mai ales grâu; mai mult decât sperau ei să găsească. Se ia puţin porumb, ţinân-du-se seamă de proasta recoltă probabilă a anului acesta. El crede posibilă şi chiar probabilă retragerea lui Bethmann-Hollweg, al cărui succesor ar fi Gallwitz. O pace făcută de un general, şi mai ales, de un general norocos, va fi mai lesne acceptată de socialiştii care se află în rândurile armatei şi generalul e mai necesar pentru împrejurările care vor urma pacea. (Textual.) în ceea ce priveşte România, s-a vorbit de judeţele de la gura Dunării, pe care, având în vedere ideile socialiştilor, poate că Rusia le va ceda. (?). Praschma admite continuarea Dinastiei cu Carol. El m-a întrebat chiar, dacă nu cred că Regele Ferdinand, îndreptat de nenorociri, ar fi admisibil. — Rea impresie face Grig. Cantacuzino, care irită pe toată lumea în comisii cu reclamaţiile lui interesate; afirmă că Germania a dat bani pentru Minerva. Notez ambele fapte care reies din această parte a convorbirii noastre cu sensul precis, în definitiv foarte jignitor, pe care-1 aveau. Praschma este foarte mirat că reprezintă Cantacuzino Băncile Populare în comisia mixtă.
31 mai. — Dejun la doamna Lydia Filipescu, cu Praschma, Horst-mann, domnişoara von Arnim, familia Radu Rosetti. Doamna Filipescu îmi vorbeşte de numeroasele plângeri ale germanilor în contra lui Grigore Cantacuzino şi de greşelile lui.
Profit de ocazie ca să rog pe Praschma, care pleacă mâine la Berlin, să se intereseze şi să intereseze cercurile diriguitoare de soarta prizonierilor noştri din Bulgaria. Ni s-au adus de curând 180 nenorociţi, întorşi din Monastir, care sunt adevărate zdrenţe omeneşti; rănile lor sunt pline de viermi; în ultimul grad de slăbiciune din cauza foamei... Ei au făcut parte din contingentul întrebuinţat la Monastir pentru facerea tranşeelor; după spusele lor, majoritatea dintre ei au pierit de frig şi epuizare!
1	iunie. — La Maiorescu am avut o întrevedere cu Stere. El pledează, cu multă căldură, teza tatălui lui Maiorescu şi a lui Aurel Popovici. Printre argumentele lui, unul singur atrage atenţia noastră şi merită a fi verificat: uniunea personală este singurul mijloc de a scăpa Dobrogea care, fără aceasta, va fi dată întreagă Bulgariei. Dacă Austria ţine la acest proiect, poate că acesta va fi mijlocul de presiune care se va exercita asupra noastră şi care este conform atitudinii favorabile Bulgariei, pe care a avut-o Austria în 1913.
— Cu privire la scandalul făinii la comisia de aprovizionare: Albrecht a fost îndepărtat şi înlocuit cu intendentul Zacherl. Dar Zehender, Simons şi alţi complici ai lor sunt arestaţi. Este vorba de pâinea de o singură calitate cu o reducere de preţ. De două zile a izbucnit această afacere, iar Dobrescu şi Darvari sunt indignaţi de atitudinea avută de Berindei de data aceasta ca şi de câte ori a avut neînţelegeri cu primarul Verzea.
2	iunie. — Ni se dă textul discursului împăratului Carol la deschiderea Reichsratului la Viena. Foarte democratic. Promisiuni de libertăţi şi de egalitate pentru toate popoarele lui. La început, o notă specială pentru Bo-hemia, iar la sfârşit o altă notă, apăsată, pentru Ungaria. El menţionează şi compromisul: or acest compromis, prelungit de Tisza cu forme legale, este unul din atacurile cele mai vii ale minorităţii parlamentare din Budapesta în contra lui Tisza.
Discursul este pacifist. Ca bucată literară, lung şi descusut.
3	iunie. — Litzica a fost în fine, îndepărtat de la Instrucţia Publică şi înlocuit cu VirgilArion. Lupu, care a prânzit la mine, nu mi-a suflat nici vorbă despre aceasta. Deunăzi, vorbind cu Maiorescu, el mi-a spus cu vehemenţă: „Dar Virgil Arion este o canalie!" La 25 mai, lui Horstmann, care mă întrebase ce fel de om este Virgil Arion, eu i-am răspuns: „Acel care îi va oferi onorarii bune şi un portofoliu, îl va avea".
— Bietul Hinna se zbate pentru a încerca de a obţine schimbări în ordonanţa asupra justiţiei. Consilierul juridic german Freltz, spunându-i mereu că ar întâmpina o rezistenţă mare la concesiile judecate ca acceptabile de el, Hinna a cerut o audienţă mareşalului Mackensen, audienţă care i-a fost refuzată. Printr-o scrisoare semnată de Freltz, Hinna este invitat a se adresa lui. Membrii „Umbrei de Guvern" (cum a fost botezat de Horstmann) pe care 1-a instituit Carp, se bucură în adevăr de un credit strălucit!
— O broşură împrumutată de Papamihalopol lui Kiriacescu ne dă, din sorginte oficioasă, explicaţii asupra ciocnirii care a avut loc la Atena, la 1 decembrie 1916. Amiralul Dartige du Fournet a pretins de la Guvernul elen să i se predea tunurile, mitralierele, puştile şi muniţiile în compensaţia materialului căzut în mâinile bulgarilor şi germanilor la Cavalla, în urma defecţiunii Corpului al IV-lea grecesc, care s-a predat germanilor. Ministerul Lambros explică prin două scrisori amiralului că Antanta, în urma diferitelor dezarmări şi capturări de material grecesc, deţine o cantitate mai mare ca germanii, şi opunând un refuz formal declară că orice măsură de realizare pe această cale va fi considerată „ca act de ostilitate". Cu toate acestea, Antanta vrea să procedeze la o luare de gaj şi debarcă trupe. Grecii pretind, şi este probabil; că trupele Antantei au tras cele dintâi; au fost morţi şi răniţi din ambele părţi; flota a bombardat oraşul până la orele 7 seara, iar venizeliştii au tras din unele case asupra trupelor Guvernului. Corpul de debarcare s-a retras în aceeaşi zi şi Guvernul grec a cedat Antantei 6 baterii de campanie!
Cărticica dă detalii asupra armelor, grenadelor şi muniţiilor găsite la Venizelos şi
fotografia propriei sale cuirase, un fel de cămaşă de zale cu cute, ca o fustă cu volane.
— în Le Temps din 2 aprilie, pe care mi 1-a împrumutat dl. Dendramis, se găseşte povestirea, pretinsă autentică, a abdicării Ţarului. Toată tragedia s-a petrecut într-un tren de drum de fier care n-a putut niciodată să ajungă la Ţarskoe-Selo, unde voia împăratul să meargă, şi care fusese readus la Pskov unde împăratul voia să întâlnească pe generalul Rousky; aceasta era la 14 martie. Rousky, la curent cu ce se petrecuse la Petrograd şi de acord cu Evert şi Brussilov, a vorbit de abdicare. Un delegat al Dumei, Sulghin, şi un membru al Guvernului provizoriu, Gucikov, erau deja pe drum spre Pskov. Totul s-a petrecut între aceşti doi oameni şi Ţar, în prezenţa ministrului Curţii Frederiks şi generalului Narişkin. Abdicarea a fost semnată în două exemplare copiate cu maşina pe o fiţuică de hârtie. Semnătura Ţarului, cu creionul; semnătura ministrului Curţii, cu cerneală. Delegaţii Dumei au luat un exemplar, iar celălalt a fost lăsat generalului Rousky.
4	iunie. — Primesc vizita medicului şef von Goetz, care vine să mă întrebe când voi putea să primesc pe guvernator, care vrea să-mi facă o vizită pentru a-mi mulţumi de toate serviciile aduse în calitate de preşedinte al Crucii Roşii. Presupun că acesta este modul de a îndrepta faptul că nu mi s-a depus carta lui după vizita ce i-am făcut.
5	iunie. — La orele 12 soseşte la mine generalul Tiilffvon Tscheppe cu chivără şi decoraţii. El a vizitat unul din spitalele noastre şi vine să-mi mulţumească pentru opera Crucii Roşii. — La rândul meu îi spun că administraţia lui ne-a uşurat sarcina, prin faptul că ne-a lăsat independenţa noastră. — Conversaţie amicală asupra ţării pe care o găseşte aşa de frumoasă, asupra inteligenţei poporului, asupra contrastelor pe care le prezentăm în toate; din nefericire Regele Carol a primit legi care nu erau încă pe calapodul ţării. Corectez: El a moştenit această legislaţie dată în 1864 şi Guvernul care ne-a dat Constituţia noastră era un Guvern de oameni care au lucrat cu Mazzini, care erau din 1848, şi pentru care cuvintele: egalitate, fraternitate, libertate, au fost mirajul care falsifică vederea realităţii. — Perspective prieteneşti pentru viitorul nostru; bunăvoinţă pentru ţară. Nici o notă de politică actuală.
5 iunie. — Becherescu vine pentru a mă interesa de soarta fratelui său, doctorul, care, prizonier de război eliberat, pus în capul serviciului sanitar de Romanaţi, ar vrea, invocând o vagă pleurezie, să fie dispensat de serviciul medical, pentru a se îngriji de moşiile familiei sale! Ţara noastră este plină de boli molipsitoare şi acest demers este un exemplu minunat de lipsa de conştiinţă a unei clase întregi de parveniţi. Becherescu pretinde că la el, la Zimnicele, totul a fost distrus, prădat, Jurat — abia 8 zile după declararea războiului, — de Regimentul 4 Argeş. Un comandant, pentru a opera mai liniştit, a legat şi pornit la oraş tot personalul acuzat fals de nu se ştie ce delict. Becherescu pretinde că a pus să se dreseze acte.
— Doctorul Blazian dă detalii jalnice asupra stării sanitare trecute şi prezente de la Râmnicu Sărat. Ruşii, în retragere, au abandonat bolnavii şi răniţii lor, dar au luat spitalul cu ei; printre bolnavii lor se găseau de toate, până şi holeră şi tifos exantematic. .Prizonierii, în majoritate ruşi, au fost cazaţi la cazarma Regimentului de artilerie, fără hrană suficientă, fără nimic pentru a fi îngrijiţi; au fost până la 200 de decese în 24 de ore, şi 5 doctori militari români, internaţi cu ei, au murit acolo. Medicii austrieci, care vedeau de la ferestrele pavilionului lor ce se petrecea, i-au vorbit cu lacrimile în ochi. Astăzi tifosul domneşte peste tot şi la Grebenu, de exemplu, sunt zilnic 3-4 morţi. Prin Blazian am confirmarea că Falkenhayn a părăsit Râmnicu Sărat. O fi oare la Monastir, cum se pretinde?
7	iunie. — Germania a început să execute serios ceea ce la început nu mi se păreau decât cuvinte în vânt: ni se restituie prizonierii noştri. Un prim lot a sosit alaltăieri. Oamenii cam slabi, dar în stare bună. Pâinea le lipsea mai mult. De altminterea la Crucea Roşie vedem, din listele pe care Ic comunică Geneva, că un mare număr din prizonierii noştri sunt la spital pentru „anemie". Şi decesele par foarte numeroase.
Unul din cei doi ofiţeri sosiţi cu acest convoi, locotenentul de rezervă Georgescu, profesor la Târgovişte, a venit sub escortă să mă vadă şi mi-a adus scrisori.
El îmi spune cum colonelul Al. Sturdza cutreieră lagărele de prizonieri şi aranjază punerile în libertate; la Krefeld s-ar afla 790 de ofiţeri strânşi pentru a fi repatriaţi. Grosul soldaţilor se află la Lamsdorf şi are nevoie de ajutoare, pe care le strângem la Crucea Roşie.
— Ştiri de la Iaşi aduse lui Lupu de un evreu care a plecat de acolo acum o lună, ne înştiinţează că 176 de medici au murit de epidemii şi că printre victime ar fi şi doctorul Botescu.
8	iunie. — Dl. Dendramis îmi comunică copia după o scrisoare pe care o primeşte de la un coleg de la Iaşi. Ea poartă data de 8 martie. Descripţia mizeriei este îngrozitoare. Tifosul exantematic face ravagii groaznice. Trei divizii româneşti au fost distruse de acest flagel. — Am avut şi vizita lui Peters (de la Central-Polizeistelle) şi el mi-a vorbit de 30.000 de soldaţi seceraţi de exantematic. Nu ştiu dacă ştirea este din acelaşi izvor.
— Am făcut o vizită episcopului Netzhammer. El este foarte favorabil conservatorilor în convorbirile lui cu autorităţile, cam zeflemist pe socoteala lui Carp şi a acelor de care se serveşte.
9	iunie. — O înfrângere germană pe frontul englezesc, şi ei recunosc că au fost siliţi să retragă frontul de la Wytschăte. Moos îmi spune confidenţial, că s-au pierdut 10.000 de prizonieri, dar că nu este nimic de temut fiindcă aveau rezerve imense.
— Baronul Witzleben mi-a spus că se vorbea la Berlin de o nouă campanie de iarnă.
— Administratorul meu Iliescu a fost la Buzău. Nu se vede nimeni pe străzi. Lume de condiţie bună a fost rechiziţionată pentru a tăia lemne în pădurile învecinate, şi nimenea nu mai îndrăzneşte să iasă din casă Mareşalul Mackensen a fost la Vila Albatros, n-a intrat în casă, dar şi-a petrecut toată vremea cât a stat acolo vizitând grajdurile, a examinat caii şi a fotografiat armăsarii. — Ba, a întrebat chiar pe locotenentul Keppel dacă sunt sportsman. Şi la Buzău domneşte tifosul exantematic.
10	iunie. — Aprecierea locot. Moos asupra colonelului Hentsclv Regele neîncoronat al României". — Căpitanul Peters, şeful efectiv al" poliţiei politice, părăseşte postul său pentru a trece ca prim-ofiţer de stat-major pe lângă generalul Lissingen la Cholm.
11	iunie. — în Norddeutsche Allgemeine Zeitung se află o scrisoare a ambasadorului rus de la Londra, Benckendorf, către un coleg, cu data de 12/25 februarie 1913. Această scrisoare a fost găsită şi se publică drept probă de pregătirile de război ce le făcea Franţa încă din această epocă. Intre altele ea conţine această frază: „România trebuie să fie câştigată'cu orice preţ. Aceasta interesează tot aşa de mult ora prezentă ca şi viitorul" Având în vedere data acestei scrisori, se confirmă ce am susţinut întotdeauna şi anume că Brătianu a fost lucrat şi chiar poate câştigat încă din 1913, când cu vizita Marelui Duce Mihailovici.
12	iunie. — Mi se vorbise de un ataşat rus care rămăsese la Bucureşti şi care ştie multe despre manoperele ruseşti şi despre organizarea lucrărilor ruse la noi. Este un jurnalist numit Epstein, care a colaborat cu Schel-king şi care pretinde că Poklevski, în rapoartele sale, trata pe Take Ionescu şi pe Filipescu de paiaţe, spunând că un singur om voia războiul: Brătianu şi că nu trebuie să se lucreze decât cu el. Aceasta ar proba simplu că Poklevski avea perspicacitatea pe care i-am bănuit-o întotdeauna.
— Pester Lloyd din 7 iunie a fost confiscat de Cenzura germană. El conţinea un articol al unui membru al Camerei Magnaţilor care bazân-du-se pe proiectele cunoscute ale lui Brătianu de a cere pământul unguresc până la Tisa, crede legitim să ceară din pământul român cucerit: Carpaţii ca apărare naturală şi valea Prahovei până la Câmpina. Pester Lloyd este gazeta lui Tisza!
— Căpitanul Hamelung, şeful poliţiei, a venit cu Tzigara să-mi facă vizită. S-a scuzat că nu avea chivără. Aceasta îmi reaminteşte că Tulff şi-o pusese la prima sa vizită.
13	iunie. — Dl. Horstmann îmi comunică un articol din Ruskoje Slovo din 23 aprilie
1917 (st.v). Afară de declaraţiile lui în chestiunea Transilvaniei, Brătianu, la Palatul de lamă (?), a anunţat reprezentanţilor presei proiectele sale de reformă agrară. (Deci este adevărat că Brătianu a fost la Petrograd, ceea ce confirmă că M. Pherekyde a avut interimatul preşedinţiei Consiliului.) Eliberarea românilor din Transilvania va spori populaţia României cu 3 1/2 milioane şi va fi un progres mai mult pentru democratizare; legile contra evreilor din România erau o frână în contra Rusiei; dar acum că chestiunea este rezolvată în Rusia, se va rezolva şi în România. Camerele sunt convocate pentru 4 mai; ele vor avea să voteze sufragiul universal, ceea ce va spori numărul votanţilor de la 180.000 la 1.200.000, şi legea agrară care va da ţăranilor 2.300.000 de ha., ceea ce va reduce proprietatea mare la 15% din suprafaţa arabilă. Am mai avut o idee asupra acestor proiecte prin Tageblatt.
14 iunie. — Venea vine să-mi comunice că şi-a dat demisia irevocabil. La Kommandatură se află câţiva tineri ofiţeri împrejurul unui locotenent Schmaltz, care îi fac toate mizeriile posibile şi care înţeleg să sustragă oricărui control facturile sau socotelile unor protejaţi. El nu vrea să se uzeze, nici să se compromită. Mi-a remis copii de pe unele telegrame care sunt documente.
— Corespondentul lui Neue Freie Presse a intervievat la Berlin pe Radoslavov. Aceasta reaminteşte că a fost jurnalist şi mai continuă să fie. Negocierile de pace neîncepând încă, Bulgaria îşi rezervă să facă, la momentul oportun, să se cunoască printr-un memorandum scopurile ei de război. Ceea ce nu-1 opreşte să le proclame numaidecât pe calea gazetei, în ceea ce ne priveşte: „Cerem Dobrogea şi o cerem cu atât mai multă energie, de când cunoaştem tratatul secret care a fost încheiat între România şi Rusia (?). în acest tratat România şi-a asigurat câteva din oraşele noastre, Rusciuk, Varna şi altele, în care niciodată nu a trăit vreun român
(?). De când am aflat aceste pretenţii îndrăzneţe, nu mai ştim ce va să zică «iertare» pentru România!" Merită a fi citit!
— Locotenentul Hertz s-a întors din captivitate. El îmi confirmă că aproape 800 de ofiţeri sunt adunaţi la Krefeld pentru a fi trimişi în România. Unii, ca Barbu Catargiu, nu primesc condiţiile puse pentru aceste puneri în libertate. Sturdza nu este prizonier; el a părăsit frontul declarând că nu va trece Prutul. Ar fi adăugat chiar că şi-a trimis spada şi decoraţiile Regelui. Mai mult, Hertz adaugă că Al. Sturdza ar fi declarat că rupsese orice raport cu Statul-Major pe când se afla încă în armată!
— Telegramele anunţă că, silit de Jonnart, plenipotenţiarul general al Antantei, Regele Constantin al Greciei a abdicat în favoarea fiului său de-al doile Alexandru. Se aflase pe timpuri că acest Prinţ era în divergenţă cu tatăl său şi că afişa opinii antantiste. După LokalAnzeiger, Regele Constantin a preferat mai bine să se sacrifice decât a continua să-şi vadă poporul murind de foame. Şi toate acestea în numele eliberării popoarelor celor mici şi pentru suveranitatea naţiunilor!
15	iunie. — Tzigara îmi vorbeşte din nou de Lupu Kostake şi de părăsirea în care el lasă pe subordonaţii lui. Nu s-a luat încă nici o hotărâre relativă la demisia lui Verzea. Locul lui a fost oferit lui Dobrovici şi prima condiţie care i s-a pus a fost reintegrarea lui Berindei, căruia Verzea îi retrăsese delegaţia de ajutor de primar. Dobrovici a refuzat în astfel de condiţii, iar Dobrescu şi Darvari mi-au spus cât sunt de dezgustaţi de uneltirile lui Berindei, care mereu recurge la germani în contra colegilor săi.
16	iunie. — Maiorescu este subit apucat de un acces de angină de piept destul de grav. I-am dus, cam cu sila, pe doctorul german Hammer, care rămâne să-i dirige tratamentul.
— Dl. Dombrowsky, care de la direcţia prizonierilor a trecut la poliţia politică, îmi vorbeşte de un demers pe care 1-a făcut la Viena. Aflând că trebuie să merg la Karlsbad, el a informat pe Czernin de aceasta; în aşteptarea răspunsului ministrului, el mă întreabă dacă vreau să stau de vorbă cu un ofiţer de stat-major, Naklo, după câte am înţeles, care s-ar însărcina să înştiinţeze pe ministru de diferitele subiecte pe care aş dori să le tratez pentru ca Czernin să-şi poată avea răspunsurile pregătite. Nu refuz ca această conferinţă să aibă loc.
— Găsesc în gazetele de sport germane că alergările de cai vor fi suprimate în Anglia. De fapt nu s-au alergat decât cursele de o mie şi două mii guinee şi s-au oprit aci. Ca motiv, se dă necesitatea de a se rezerva ovăzul — pe care 4.000 de cai îl consumă cu o medie de 14 livre de cal
— pentru nevoile populaţiei. Este primul semn de primejdie alimentară şi, pentru cine cunoaşte gusturile englezilor, este un semn grav. Jockey-Clubul a obţinut, cu toate acestea, voia să organizeze câteva zile de alergări la New-Market, însă numai pentru caii de 2, 3 şi 4 ani. Prin contrast, niciodată sportul hipic n-a fost mai prosper în Germania şi hipodromurile mai frecventate.
18	iunie. — G. Ştirbei îmi comunică copia de pe raportul făcut poliţiei germane de către tânărul Mizrachi, pare-se supus otoman, care soseşte de la Iaşi. Este o confirmare a amănuntelor conţinute în scrisoarea pe care mi-a transmis-o dl. Dendramis. Aceeaşi acuzaţie: că persoanele sus-puse au de toate, pe când poporul nu are de nici unele.
19	iunie. — Am avut ieri conversaţia cu ofiţerul austriac, la Dom-browsky. Am reţinut două note pe care le mai auzisem în cercurile germane: 1) Naţionalităţile sunt „un bluff' al Antantei, ele sunt chemate să nu mai alcătuiască o distincţie politică şi să se contopească după nevoile lor, într-un Stat, după cum trăiesc astăzi unii lângă alţii în acelaşi Stat protestanţii şi catolicii, cu toate războaiele religioase din trecut. 2) România este destinată să trăiască lângă Puterile Centrale, pentru a-şi putea salva existenţa în marea luptă din viitor între cultura germană şi cultura slavă.
— Tânărul Victor Besso, director al asigurărilor otomane, trece de la Constantinopol la Viena. El îmi spune că viaţa s-a scumpit îngrozitor, că uruiala de grâu este principala hrană a poporului turc şi că ea a sporit de la 30 bani la 6 lei, că rechiziţiile s-au făcut cu o asprime îngrozitoare. Germanii golesc ţara de minerale, de lână, de bumbac, de cereale, de ulei; pentru Besso, Turcia face să trăiască Germania. Prizonierii noştri, aproape 2.000 sau 3.000, sunt în Asia Mică, lipsiţi de toate, la fel, de altminterea, cu populaţia locală. Ei se găsesc la Kutara (de verificat). Armenii au fost exterminaţi: prezumţii de spionaj. Turcii s-au purtat de asemenea foarte rău cu arabii. Talaat este energic şi cinstit, dar anturajul lui e îngrozitor.
(Besso e din suflet italian, supus elveţian.)
20	iunie. — Maiorescu e mult mai bine, Hammer zice că este trecută criza.
— O telegramă anunţă demisia Cabinetului austriac. Pester Lloyd anunţase ieri că hotărârea Clubului polonez de a refuza bugetul provizoriu trebuia să conducă la o criză de guvernământ. Reichstagul, redeschis după 3 ani de suspendare, s-a arătat destrămat, violent, neadaptat evenimentelor noi, un adevărat balamuc. Certurile personale au avut violenţa timpurilor dinainte de război. O a doua telegramă comunică: tot Clam-Martinitz este însărcinat să constituie Guvernul.
— La ora 12, vizita neanunţată a baronului Konradsheim, reprezentant al Ministerului Imperial şi Regal al Afacerilor Străine în Bucureşti. El vorbeşte bine franţuzeşte: „Trecând spre Karlsbad aţi exprimat dorinţa de a vedea pe contele Czernin". — Rectific: „Nu, domnul Dombrowsky e acel care a luat această iniţiativă"... — El: „Foarte bine, şi contele Czernin mă însărcinează să vă informez că ar avea mare plăcere de a vă vedea". Restul lungii noastre convorbiri a avut de subiect: Regele şi războiul nostru. Cum nu au trecut nici 48 de ore de la convorbirea mea cu Naklo, aceasta este o invitaţie.
— Criza Primăriei, de la demisia lui Verzea, ia proporţii epice: în definitiv există o rivalitate între Militar-Verwaltung şi Kommandatură. Do-brovici a venit să-mi citească piesele procesului. Imediat după ce a luat preşedinţia interimară a comitetului administrativ, care ţine loc de consiliu comunal, intendentul Zacherl i-a cerut să desemneze pe Berindei ca primar. El a refuzat. Atunci Sr-a scos la iveală o delegaţie pe care Verzea o dăduse la început, pentru ca Berindei să asiste la şedinţele consiliului Guvernământului care se ţineau pe timpul lui Stoltzenberg, în calitate de primar. Apoi a urmat, probabil, numirea directă de către Zacherl, pentru a avea un fapt îndeplinit înaintea întoarcerii lui Hentsch, pe care toată lumea îl aşteaptă cu nerăbdare. Ce e mai frumos, este că Lupu Kostake nu a acceptat încă demisia lui Verzea şi deci, legal, locul nu este vacant. Mai mult chiar, după o ordonanţă apărută în buletinul oficial german, Primăria din Bucureşti nu depinde de Koch de la Kommandatură, ci de Tulff. Mica bandă a lui Schmaltz produce toate aceste neajunsuri şi este acuzată că trafichează. Pe de altă parte, poliţia politică face o anchetă serioasă în contra lui Berindei, omul Kommandaturii. Nici nu se mai gândeşte cineva să ascundă rivalităţile între organele militare. — Carp a avut o atitudine frumoasă: consultat asupra înlocuitorului — Dobrovici sau Dristorian, — el a refuzat net să-şi dea avizul înainte ca d-nii de la Kommandatură să nu fie puşi la regulă, sau ca autoritatea germană să ia totul în mână, pentru ca românii să nu aibă răspunderea actelor administrative pentru care nu li se dă libertatea necesară.
— Şi chestiunea pompierilor este nostimă. Voiesc ca Primăria să fie obligată să-i aboneze la intendenţa militară, cu 2,50 lei, când şeful lor se mulţumeşte cu 1 leu pe zi pentru hrană.
22	iunie. — Verzea mi-a dat unele amănunte asupra micilor întreprinderi ale căpitanului Schmaltz şi locotenenţilor Eik şi Romberg; aceşti doi din urmă par a fi tineri de familii foarte bune, „ambuscaţi" în birouri şi cu totul la discreţia lui Schmaltz. Astăzi, la o conferinţă la Interne, s-a căutat să se obţie reîntoarcerea lui Verzea şi înlăturarea definitivă a lui Berindei, promiţându-i satisfacţie pentru rest; dar Lupu e acela care promite...
— Am văzut pe Mirbach. El îmi confirmă că Prinţul Alexandru al Greciei, pentru moment Rege, era în divergentă cu tatăl său: „E un ştrengar, răsfăţat de maică-sa, fără nici o seriozitate, şi pe care Venizelos îl va răsturna în curând". Gazetele îi atribuie o proclamaţie, prin care tânărul Rege declară că are de îndeplinit „un mandat" pe care i l-a încredinţat tatăl său. Deci, nu este viitoarea părăsire a neutralităţii. Mirbach crede, cu toate acestea, că Antanta va sili armata a intra în război, mai ales cum se găseşte în momentul de faţă, lipsită de direcţia lui Metaxa şi lui Dusmanis. Jumătate din ofiţeri sunt credincioşi Regelui Constantin, dar ei sunt atât de „adaptabili" încât pot fi câştigaţi.
— Wirtschaftsverband publică o statistică a vitelor noastre. Un recensământ a avut loc în februarie şi un al doilea în mai. Recensământul din 15 februarie dă cifre cu mult inferioare cifrelor din 20 mai, probă că multe vite au fost multă vreme ascunse. După această statistică, avem numai 210.000 vite cornute mai puţin decât în aprilie 1916, dar la acea dată deficitul era deja mare în urma faimoaselor contrabande. Avem 900.000 de oi şi capre, 225.000 de porci şi 242.000 de cai mai puţin ca în 1916.
23	iunie. — Dejun la guvernator (Tulff). Prezenţi: Lupu Kostake, Neniţescu, C. Arion, colonelul Hentsch, baronul Wesler, ministrul Mirbach, generalul doctor Goetz, contele Freudenstein, Ober-Quartier-Mei-sterul, cap inteligent de artist, al cărui nume nu l-am putut prinde, fiul generalului, doi aghiotanţi, etc. Masă frugală, conversaţie amicală. Generalul mi-a subliniat în mai multe rânduri dorinţa Germaniei de a nu pri-cinui nici o pagubă ţării. La masă, guvernatorul m-a plasat la dreapta sa, iar pe Lupu la dreapta lui Hentsch aflat în faţa noastră.
— Domnul Popescu, corespondentul lui Neue Freie Presse şi care este nedespărţit de Dombrowsky, a venit să-mi vorbească de un nimic, care părea mai mult a fi un pretext. El mia spus, într-un mod foarte confidenţial, că se vor face sondări pentru candidatura Arhiducelui Joseph la Tronul României. Arhiducele comandă Grupul de armate de pe frontul nostru; el ştie româneşte, ca şi soţia lui. Se vorbise de el pentru prezidenţia unui Guvern de coaliţie, la Budapesta, la căderea lui Tisza. — Nici soluţia aceasta nu mi se pare acceptabilă.
24	iunie. — Domnul Witzleben dejunează la mine. De notat ieşirea lui împotriva luiCzernin şi a austriecilor care, vorbind mereu de pace, dau nădejde unui inamic descurajat. El adaugă: „Dacă noi am fi avut o revoluţie ca revoluţia rusească, cine ar crede că Antanta n-ar fi profitat de zăpăceală pentru a se arunca asupra noastră? Cine ar crede că ea ar fi dat răgaz pentru a permite noilor noastre instituţii să se dezvolte? — Beth-mann-HolIweg este un om slab, dar foarte cinstit, prea cinstit chiar pentru a ţine cap unor indivizi fără scrupoule ca Sonnino, Asquith, Ribot şi Poin-care. Cu toate acestea el trebuie menţinut, căci schimbările sunt totdeauna nefaste; de altfel s-ar găsi oarecine să-1 înlocuiască?"
25	iunie. — Primesc vizita lui Schlawe. Este prima oară că-1 văd de când se află în slujba germanilor. îmi spune că este în consiliul de administraţie al căilor ferate de la SudVest (?). Aici, el trece drept directorul general al căilor ferate româneşti. El se interesează de soarta d-lui Mirică, ostatic, pe care nu parvenim să-1 scoatem de la Săveni. îi comunic ştirile pe care le am. — Nu este mulţumit de tot ce se petrece, şi mai ales nemulţumit de directivele care se iau de la Carp. El crede că toată vina o are generalul Tulff, care voia să aplice sistemul de a lăsa organelor administrative româneşti toată autoritatea lor şi de a se mulţumi să le cârmuiască. Nu s-a aplicat acest sistem, dar nici celălalt, pe care el îl preferă, de a administra singuri şi de a se mărgini să se ceară numai sfaturi românilor, în modul cum se procedează, şi cu greşelile care se comit în alegerea persoanelor, nu se va izbuti niciodată „a distruge faima Brătienilor". — Schlawe face o observaţie foarte dreaptă: „S-a făcut prostia de a se distruge podul de pe Borcea; nu mai există legătură cu Bucureşti şi astăzi toată legătura se face cu Varna. Trebuie cu orice preţ ca acest pod să fie refăcut". El este foarte îngrijat de când a văzut nota austriacă: „Dunărea Austriei!"
26-27 iunie. — Am fost la Buzău şi Fundeni. Până la Ploieşti, nici o altă urmă de război decât administraţia germană a căilor ferate. Personal, material, totul e german, inscripţiile sunt pe nemţeşte, librăriile din gări nu vând decât militarilor, Crucea Roşie din Colonia are în gara Bucureşti un bufet de băuturi răcoritoare numai pentru soldaţii germani. în apropierile Ploieştilor distrugerea instalaţiilor petrolifere dă impresia unui cataclism. Rezervoarele distruse, căzute, încovoiate, au un aspect de neuitat. Gările au suferit puţin. Mult material stricat, aruncat pe marginea căii.
La Fundeni, în mijlocul lanurilor de grâu, tranşeele desenează festoane de buruieni. Pe ici pe colo, două bucăţele de lemn au menirea să reprezinte o cruce, un mormânt anonim de soldat român. Din contră, la intrarea satului Comisoaia mormintelor germane sunt adunate într-un mic cimitir îngrădit, fiecare mormânt cu crucea lui cu o inscripţie... Conacul meu de la valea Comisoaia este ras; nu au rămas decât pietrele temeliei pentru a arăta locul magaziilor mele, care au fost arse de ruşi fiindcă pretindeau că le împiedică vederea.
— larca şi prietenii noştri se plâng de regimul sever al Etapei. Iarca îmi spune că oraşul Buzău este înconjurat de un cordon, care ia orice aduc ţăranii în oraş, sau orice cară din oraş în căruţele lor. Oameni de condiţie bună, care în viaţa lor nu au ţinut vreo sculă în mână, sunt puşi la lucru manual; chiar şi femeile sunt rechiziţionate. Profesori, au fost siliţi să taie lemne prin păduri. Se lucrează în mod intensiv la refacerea drumurilor: am văzut mai multe concasoare de piatră şi cilindrii compresori; coloanele germane transportă piatra şi prizonierii — şi în unele locuri chiar oameni rechiziţionaţi, — furnizează munca. Regimul este aspru, dar organizarea bună. în toate gările echipe germane construiesc, repară, măresc instalaţiile.
30 iunie. — Locotenentul Neumann mă întrebase dacă cunosc pe Diaconescu; a trebuit să mărturisesc că îmi era aproape necunoscut. Azi-di-mineaţă, Verzea mi-a spus că Diaconescu, în calitate de procuror general, şi Duca, în calitate de prim-procuror, au înlesnit fuga lui Filotti. Ancheta lor era îndreptată mai mult în contra lui Verzea, care denunţa, decât în contra lui Filotti, care furase milioanele. între altele, Verzea aflase că în strada Brătianu, acolo unde locuia, al doilea imobil era închiriat într-un mod clandestin de Filotti şi servea ca loc de întâlnire, noaptea, lui Filotti, Davila, Corbescu, Victor Antonescu, Take Ionescu (transcriu lista numelor aşa cum o ţine Verzea de la subchiriaşul Erbiceanu) şi alţi „idealişti". Verzea a cerut o descindere a Parchetului. Ea a fost făcută, dar în lipsa lui; dacă s-au găsit obiecte de toaletă suspecte, nu s-au găsit însă nici hârtii, nici registre.
— Asupra furturilor de la Ministerul de Război, Verzea ştie că într-o singură afacere Stauss a trebuit să dea 200.000 de lei lui Paul Negulescu, cumnatul său corespondentul maiorului Slăniceanu, sub numele căruia Dies-cu opera foarte adesea.
1	iulie. — Azi de dimineaţă, la ora 5, Maiorescu s-a stins subit. Starea lui era staţionară. De aci grija medicilor săi. I se făceau injecţii de cafeina şi Schachmann propusese ieri ventuze scarificate; Hammer propuse să-i lase sânge, dar Maiorescu a refuzat. Domnişoara Neumann, care nu se mişcase de lângă patul lui de la începutul bolii, a fost deşteptată de o respiraţie mai grea; el nu a mai avut putere decât să respire puţin metil, şi-a aşezat capul pe pieptul domnişoarei Neumann şi totul s-a sfârşit. El se odihneşte pe patul lui, acoperit de florile mele, cele dintâi sosite; nici pompă, nici decoraţii, după voinţa lui. Nu se va rosti nici un discurs: ce gând s-ar putea exprima liber, în starea în care ne aflăm? Moartea aceasta e o mare nenorocire şi eu o consider ca unul din inelele lanţului de nenorociri care apasă sărmana noastră ţară. Eu pierd un sfătuitor sigur şi luminat, pe care grija integralităţii rolului lui istoric îl făcea imparţial şi impersonal. Tzigara-Samurcaş, cel dintâi pe care l-am văzut azidiminea-ţă, şi-a rezumat gândul: „Este o lume mare care se închide; Th. Rosetti este sfârşit, Carp devine de un autoritarism pe care nu-1 mai poate suporta nimeni; Lupu aiurează din ce în ce mai mult!" — După el va rămâne o dâră de lumină, dar oare acesta e un sprijin? — La ora 6 se va proceda la ridicarea corpului. Mâine la ora 4 înmormântarea oficială. — Am semnat, cu Mitică Rosetti, actul mortuar la Primărie.
2	iulie. — Contele Ledebur vine să-şi ia rămas bun. El regretă tote greşelile care se fac. Găseşte că, reconstituit de azi-dimineaţă, consiliul comunal, are din nou o nuanţă liberală de un efect neplăcut„Rău fac germanii ca nu se adresează decât d-lut Carp; dl. Carp este un spirit fermecător, când stai de vorbă cu el, dar este în adevăr «infantil»" (sic).
— Consiliul comunal este reconstituit: în minus Verzea, demisionat şi Berindei, concediat, iar în plus cu Bragadiru, Scarlat Vârnav şi Mitică Suţu. Bragadiru prezident, Dobrovici I-iul viceprezident, Dristorian al Il-lea viceprezident şi Prager al IIMea Şi Dombrowsky găseşte că prea mulţi liberali sunt întotdeauna puşi înainte.
— Se află că ruşii fac o ofensivă mare pe un front de 30 de km. cu 15 divizii după un comunicat, cu 20 după altul. Cele mai bune trupe, gardă şi corp siberian, sunt angajate. Acţiunea se petrece pe la Brzezany. Ledebur spune ca de mai multe zile era aşteptat acest atac. Pentru moment, nici un succes mai însemnat.
— înmormântarea lui Maiorescu a fost de o simplicitate absolută. Mulţime, dar mare reculegere. Multe flori. Ieri am depus o coroană mare în numele meu; astăzi am dus alta în numele Partidului Conservator. Tot ce poartă un nume era la cimitir. Singur Carp s-a abţinut de la orice semn de simpatie. Paul Teodora şi Golescu l-au rugat cu insistenţă; el le-a răspuns cinic: „De ce aş face lui Maiorescu o politeţe pe care el nu poate să mi-o dea înapoi?" Şi cincizeci de ani de relaţii strânse uniseră pe aceşti doi oameni! Blamul a fost unanim. Printre străini, căpitan Kremnitz, Schlawe şi maiorul Schenker. Toată ceremonia a părut tuturor foarte impunătoare pnn durerea adevărată a unei părţi din asistenţă. C. C. Arion a lipsit, starea lui nepermiţându-i o emoţie atât de puternică.
3	iulie. — Vorbim de coloritul tot mai liberal pe care îl iau numirile nenorocitului Guvern provizoriu. Ştirbei îmi atrage atenţia că la Craiova este exact acelaşi lucru.
— Mehedinţi deplânge pierderea imensă ce am suferit-o. Maiorescu era pentru el obiectul unui cult, dealtfel foarte meritat.
— Ofensiva rusească este în toiul ei. Petersen îmi spune că i s-a telefonat de la Focşani că totul e liniştit şi că nu există nici o grijă din cauza ofensivei. Pierderile ruseşti ar fi înspăimântătoare, după comunicatul austriac. Divizii întregi ar Fi desfiinţate. în fond, dacă ofensiva nu reuşeşte, va fi o binecuvântare pentru şansele de pace. Această probă de neînfrângerea. liniei germane poate aduce o reacţiune în favoarea păcii. — Presupun că din cauza acestei ofensive, congresul socialist de la Stockholm s-a dizolvat; el a eşuat cu totul; telegramele anunţă plecarea delegaţilor neutri, delegaţii ruşi neputând avea, de 8 zile, nici o comunicaţie cu ţara lor.
Dombrowsky îmi confirmă că la Marele Cartier se afirmă din ce în ce mai mult că trupele ruseşti părăsesc Moldova; rămâne singură armata noastră, cu artilerie franceză şi engleză.
4	iulie. — Comunicatul de astăzi nu este bun. Ni se vorbise atât de descompunerea armatei ruse, încât eşti mirat să afli că ruşii au lărgit gaura ce făcuseră la Koniuchy (?) pe înălţimile malului de vest al Strypei. Ruşii au atacat cu putere: la Riga, la Smorgon (deasupra mlaştinilor Pripetului, care a întrerupt linia), pe Stochod, pe linia Luck-Kowel, pe Slota-Lipa şi în Galiţia, pe punctele mai sus arătate sub Pripet. Pentru a explica succesele, căci succese au fost, pe o linie atât de lungă, trebuie să se admită: sau că ruşii nu sunt în descompunere cum s-a spus, sau că Centralii au retras trupe de pe frontul lor de est într-atâta încât întreprinderea rusească, datorită lui Kerensky care se afla pe front, nu a găsit o rezistenţă prea mare.
— Mackensen a plecat în direcţia frontului său, la Lehliu.
— Vollanka îmi spune: comunicatul rus anunţă 10.000 de prizonieri germani şi austrieci; Zborow şi Koniuchy sunt pierdute. Acelaşi îmi face un raport puţin favorabil asupra Arhiducelui Joseph, om care n-are nimic spre a câştiga simpatiile, iar „nevasta lui, o a doua Regină Măria, frumuseţea în minus". Cu precizie, el afirmă că pentru germani ca şi pentru austrieci Dinastia este condamnată.
5	iulie. — Marius Teodorian a aflat de la un martor că o ciocnire sângeroasă a avut loc în Prahova între unguri şi germani. Eram sceptic. Dar având treabă cu poliţia, semiconfidenţele căpitanului Hamelung miau confirmat această ştire. Ostilitatea pe toate treptele scării este cunoscută, dar nu o credeam împinsă atât de departe.
— La Buzău, administratorul meu Iliescu, în prezenţa mea, întrebase pe un căpitan Schultze de la Etape ce aveau de gând să facă cu vinul meu de la Valea Scheilor, şi rugase ca să-mi fie îngăduit să iau 400 de decalitri, din cele 8.000 aflate acolo, pentru nevoile personale. Astăzi sunt invitat la poliţie şi, într-o formă de altminterea curtenitoare, mi se comunică: comandantul Armatei a 9-a nu-mi poate acorda din vinul meu, având în vedere marile nevoi ale armatei!
— Ieşind de la poliţia germană, mă întorc cu Tzigara pe care îl întâlnisem acolo. Vorbim de numirea lui Bragadiru; Tzigara o găseşte deplorabilă. Nu trebuie acuzat Carp, care s-a opus multă vreme, după cum, până în ultimul moment, era să se abţie de a merge la dejunul organizat duminică de Bragadiru, în onoarea sa. Este opera personală a lui Lupu Kostake şi rezultatul micilor şi neîncetatelor cadouri.
Ne-am dus apoi la casa lui Maiorescu. Am luat cunoştinţă de Testamentul lui, scris cu creionul. Am scos câteva caiete din Jurnalul lui: el voia să facă câteva ştersături. Domnişoara Neumann va face lucrarea, care n-are un caracter politic. Aceste caiete vor fi remise succesiunii, după revizuire. Cred că nu conţin decât fapte din viaţa privată.
— Ieri mi-a vorbit îndelung Didina Cantacuzino de „Ortodoxia" sa căreia Guvernul refuză să-i mai servească o subvenţie. întreb pe Marius Teodorian ce este, în fond, cu această instituţie, din care unii preoţi şi-au făcut o influenţă şi care este prezidată de octogenara doamnă Asica Fili-pescu. Teodorian îmi răspunde brutal: „Este o jucărie pentru isteria Didinei .
— Mirbach îmi scrie o scrisoare foarte amabilă, pentru a-mi spune că generalul Tulff ar primi cu plăcere o invitaţie.
6	iulie. — Moos îmi confirmă că mareşalul Mackensen a fost pe frontse miră că am avut cunoştinţă de plecarea lui la Lehliu. El crede că se prepară o ofensivă asupra Moldovei. Aceasta este repetiţia unui pronostic identic al lui Vollanka: din partea austriacă, ofensiva este dorită. Ar fi o soluţie pentru actuala noastră situaţie.
— Din gazetele ruseşti, care încep a intra în România, Brănişteanu îmi spune că din toate reiese ostilitatea întregii prese ruseşti în contra noastră. Trebuie observat că Lloyd George în discursul ce a rostit la Glasgow (acum 4 zile) vorbeşte de Serbia, de Bulgaria, de Muntenegru, dar nu suflă un cuvânt de România. Astă-seară jurnalul dă un extras din Novoie Vremia din 26 aprilie, care dezminte absolut afirmările generalului Iliescu asupra unui ultimatum Sturmer. Eram sigur că Iliescu a minţit. Jurnalul rusesc afirmă că Brătianu a tratat şi încheiat cu Sazonov, că el dorea să intre în campanie la 1 august, dar căderea lui Sazonov, exact în acel moment, a fost urmată de un moment de ezitare tocmai fiindcă nu erau cunoscute cii precizie intenţiile lui Sturmer în privinţa României. Ar exista o scrisoare a Guvernului englez către Buchanan, publicată după revoluţie, care ar indica neliniştea pe care o făcea să nască sosirea lui Sturmer.
— Am avut o întrevedere cu Costică Mânu. El îmi spune că nu mă pot îndoi de sentimentele sale nici în politica externă, nici în politica internă. Dar cum n-a renunţat la carieră şi cum doreşte să reia serviciul, nu vrea să facă pentru moment nici un act de afirmare de partid.
7	iulie. — Se vor elibera oare ostaticii? Au fost oare aduşi la Bucureşti şi închişi la Cercul Militar: Derussi, Dărăscu, Leautey şi doi sau trei alţii, pentru a se face din ei prizonieri speciali cu scopul de a elibera pe ceilalţi? Moos mi-a spus ieri că peste vreo 15 zile se vor elibera o mulţime de persoane: M. Antonescu, Taubes, etc. Astăzi Bărbulescu a fost pus în curent de către Băicoianu de chestiunea impusă ostaticilor: ei trebuie să declare în scris şi fără comentarii, prin da sau prin nu, dacă vor să meargă în Moldova. Contraparte ar trebui să însemne: libertatea pentru acei ce vor să rămână. Ieşirea lor s-ar face prin Brăila-Galaţi. Se presupune că deţinuţii austro-germani sosesc prin aceeaşi cale.
— Azi de dimineaţă primesc o carte poştală semnată sublocotenent Nicu Demetrescu, de la Stralsund. Printre altele el scrie: „.. .Ştiţi că a fost aici, în Stralsund, în lagărul ofiţerilor, domnul colonel Sturdza şi a stat câteva zile pentru a lua în România pe toţi ofiţerii ce vor ocupa diferite servicii folositoare. Aş fi plecat şi eu cu d-nul col. Sturdza..." — Prin lt. Hertz aflasem că Sturdza era absolut liber în Germania, iar un alt ofiţer, profesor din Târgovişte, unul din primii întorşi, îmi spunea că la Krefeld erau adunaţi vreo 700 de ofiţeri aleşi de Sturdza şi destinaţi să fie trimişi fără întârziere în România. Fapt care nu s-a realizat încă. — Se mai anunţă că doamna Sturdza pleacă la bărbatul ei!
Intre timp vine Arion la mine. El a văzut pe Carp. Carp declară că nu mai face politică cu conversaţii de salon (?). Lupu Kostake i-a constituit un Minister cu Sturdza la Război. Arion adaugă: „Carp şi Lupu fac tot posibilul pentru a fi un partid în slujba germanilor. Sturdza nu este prizonier; el a dezertat. Ar fi spus lui de Hertz că înainte de a trece în liniile germane, ar fi trimis Regelui spada şi decoraţiile sale!" — Frumos lucru ar fi să se pună acest colonel la Război, pentru a organiza armata!
9	iulie. — Ofensiva rusească este împinsă pe o scară mare. Garda, corpurile siberiene, trupele din Amur, Tartari. Ea se prelungeşte şi e departe de a fi sfârşită. De la Stanislau până la Stokzow sunt lupte importante şi continue. Comunicatele germane vorbesc de mari înfrângeri ruse. Ţinuta lor, în orice caz, nu este ţinuta unor oameni grăbiţi să încheie pacea.
— Am avut un dejun de optsprezece tacâmuri în onoarea lui Tulff. Hentsch s-a scuzat: călătorie de serviciu, şi Welzer la fel. Am avut pe guvernatorul, von Goetz, Mirbach,
Praschma, Gebsattel, von Bocklin, comandantul Marelui Cartier, Horstmann şi von Enckenwert, aghiotant. Români: C. Arion, Lupu Kostake, Tzigara-Samurcaş, Dobrescu, G. Ştirbei, Mehedinţi, Grig. Cantacuzino. S-a vorbit foarte mult. Guvernatorul a spus lui Arion că trebuie să schimbăm Dinastia şi Praschma m-a întrebat dacă era adevărat că îmi schimbasem părerea şi că voiam să menţin pe Rege. Mi-a mai spus că nu e nimic de făcut cu un program reacţionar. Eu i-am răspuns că acesta era motivul pentru care nu puteam să colaborez cu domnul Carp. Am profitat de un moment de conversaţie generală, pentru a declara că după câte ştiam, nu e exact că România ar fi cerut linia Şumla-Varna şi că acest lucru era o invenţie pentru ca bulgarii să se justifice cerând toată Dobrogea.
10	iulie. — Se pare că focul se întinde pe linia de est. Impresia este că armata din Moldova va ataca şi ea. în Galiţia, între Ciczow şi Zagrozds, liniile austriece au fost străpunse şi sosirea rezervelor germane a fost necesară pentru a opri progresele ruşilor.
— Neniţescu a propus lui Arion să aibă o convorbire cu el şi cu mine; Arion a venit la Crucea Roşie pentru a mă înştiinţa. Am refuzat net.
11	iulie. — Am văzut aseară pe bietul Rudi Catargi, care va fi exilat în Bulgaria. El e redus cu o treime. Este de nerecunoscut. Mi-a spus că se poartă foarte aspru cu el, fiindcă este bănuit de spionaj. Găsesc purtarea autorităţilor germane ilegală şi abuzivă. Catargi se află, după cât se pare, în categoria „bănuiţilor de spionaj". Bănuit! Nenorocitul îmi povestea că Poklevski îi oferise o subvenţie de 6.000 de lei lunar, dacă îi va da copii de pe telegramele cifrate, lucrul cel mai uşor pentru Catargi. „Cifrele se descifrează întotdeauna" spunea Poklevski. El, Catargi, a refuzat; a fost chiar o răceală între ministru şi el din această cauză. Sărmanul Rudi se jura pentru a atesta spusele lui. Şi îl cred.
— Nu există nici o jenă pentru expulzarea din Bucureşti a oricărei persoane care este judecată nedorită: avocatul Călinescu, Vasile Kogălni-ceanu au şi fost expediaţi la Corabia.
— In Vâlcea nu se poate nimeni lăuda cu autorităţile române. Ştefănescu-Govora îmi spune că totul este în mâinile liberalilor şi că micii funcţionari fură din toate, chiar din preţul ouălor rechiziţionate şi din cei 10 lei acordaţi soţiilor mobilizaţilor.
— Ruşii atacă pretutindeni: Riga, Dunaburg, Galiţia. La Stanislau au forţat prima linie a austriecilor, care anunţă că au fost siliţi să-şi retragă trupele pe o altă poziţie. Un colonel austriac, pe care l-am văzut la doamna Darvari, mi-a spus că poziţia Stanislaului e rea şi că în caz de atac nu e de ţinut. Un atac dublu concentric asupra Lembergului ar fi o operaţie frumoasă şi posibilă, dar ruşii nu mai au destule rezerve pentru a o întreprinde. El crede că ofensiva se va termina în curând. — Semnele de lupte probabile pe frontul Moldovei devin mai numeroase.
12	iulie. — Comunicatul nu spune nimic bun. El este de un laconism ciudat: „Nimic nou pe toată linia; la Stanislau: retragere pe linia preparată, fără a fi urmăriţi de inamic". Linia pe care au avut loc luptele, Zagrozds-Ciczow, este cu 22 de km. înapoi de Stanislau
(evacuat de mai multe zile, după câte mi s-a spus la Banca Blank) şi linia Lucavika, afluent al Luca-vei, este încă mai înapoi. După harta Statului-Major se vede că în adevăr frontul se găsea sub o coastă şi că acum se află pe înălţimi.
— Ştiri şi zvonuri confuze asupra Berlinului. Consiliu de Coroană. Convocarea şefilor de partide. Prinţul imperial convocat şi el. Mai ales austriecii se arată îngrijoraţi pentru a atrage, presupun, atenţia asupra unor dificultăţi interioare ale Germaniei.
— Dis-de-dimineaţă Golescu vine la mine. Carp îl îngrijorează. Lovitura cu Bragadiru le întrece pe toate: un liberal care-şi vinde lemnele cu 320 de lei stânjenul şi care are pentru mai multe milioane bonuri de rechiziţii. El se teme să nu vadă pe Carp sfârşind ca Sturdza. Trebuie ca eu să fac maximum de sacrificiu posibil şi să nu-l las singur. Printr-o unire s-ar ajunge, crede el, a se pune o frână exploataţiei (?) germanilor. De acest amestec al meu depinde viitorul. în treacăt, Golescu îmi spune că se exploatează în contra mea faptul că aş fi oferit austriecilor gurile Dunării. (Tot aceeaşi campanie de calomnie pe care convorbirea cu Praschma o descoperă şi îi indică sorgintea). Golescu îmi declară la urmă că el îmi rămâne credincios („fidele que «Bridge» mon chien").
— Ziua de Sf. Petre şi ziua de naştere a lui Carp. Articole în Buka-resîer Tageblatt, notiţe în câteva gazete germane. Prietenii lui Lupu Kos-take îngrijesc de presă!
— Marie-Nicole Darvari este acuzată că practică şi a practicat spionajul. Nepoată-mea Touchkette Pherekyde îmi povesteşte: într-o zi discuţie foarte vie la Zeta Mânu; aceste doamene foarte francofile. Seara, la Carp, Lupu Kostake întreabă pe Jeanne Carp, sora d-nei Mânu: „Aţi făcut politică astăzi?" — „Da". — „Şi cine se găsea de faţă?" — Se enumără persoanele, între care şi Marie-Nicole. Atunci Lupu Kostake spune: „înţeleg acum cum Kommandatura ştie tot ce s-a vorbit".
13 iulie. — Ofensiva rusească progresează. La sudul Lembergului trupele lor au trecut dincolo de Kaluzs şi au trecut Lomnica. De la nord la sud e linia perpendiculară care ar veni de la Lemberg; este oare această localitate ameninţată? în oraş se zice că de două zile ea ar fi în mâinile ruşilor. Eu nu o cred, dar ar fi pericol. Vollanka îmi spune că Lemberg e foarte greu de atacat pe la sud. Cu toate acestea, acţiunea ar indica că se caută a se ataca planul despre care vorbea colonelul Kontz, adică un marş concentric asupra Lembergului:
— S-ar putea prea bine să se prepare o ripostă pe frontul românesc. Politiceşte, din punctul de vedere al României, ar fi un câştig. Strategi-ceşte, ar fi modul cel mai bun de a se degaja Galiţia. De pretutindeni mi se confirmă trecerea a două divizii austriece spre Şiret; ieri au trecut, îmi spunea Verzea cu certitudine, 18 tunuri de 30,5 care nu se întrebuinţează, mai ales în aşa mare număr, decât când este o lovitură de dat. Kiriacescu a văzut în strada Sf. Ştefan 6 mitraliere înhămate, însoţite de trupe, gata de plecare. în fine se rechiziţionează hoteluri spre a se găzdui ofiţeri, pentru ca să nu fie răspândiţi.
— Mare agitaţie la Berlin. Erzberger a început campania, susţinut de Centru, în favoarea democratizării instituţiilor şi pentru ca reformele electorale anunţate la Paşti, de împărat, să nu rămână în stare de promisiuni-el a cerut un Guvern de coaliţie. Răspunsul pare a fi vestea de azi-dimi-neaţă: împăratul, prin decret datat de la Cartierul General la 9 iulie, prescrie reforma legii electorale pentru Landtagul prusac pe baza dreptului de vot egal, şi realizarea lui destul de repede, pentru ca viitoarele alegeri să se facă sub acest nou regim.
— Prefectul de Teleorman, Polimeride, îmi comunică: li se trimit din Bulgaria prizonieri români, care nu mai au înfăţişare omenească. Nenorociţii se ţin patru, cinci împreună, pentru a face un pas, atât sunt de slabi. Mulţi sunt acoperiţi de răni. Se fac subscripţii pentru a-i hrăni. Chiar germanii se înduioşează şi un ofiţer a dat 20 de lei, pe ascuns, pentru subscripţie.
Am văzut aceasta şi la Bucureşti, când ni s-au adus nenorociţii care au fost decimaţi la Monastir. S-ar fi crezut atunci că este un caz izolat: acum apare evident că este un sistem!
14 iulie. — Ieri, după cifire, la G. Ştirbei, a articolului scris la 15 februarie de Maiorescu, C. Arion mi-a povestit că refuzul meu de a sta de vorbă cu Neniţescu îl întărâtă atâta, încât s-a repezit la Călineşti, la Carp, unde se duceau, de Sf. Petre, Lupu Kostake şi Virgil Arion. Ce a spus omul? Ce nu a spus? Ambiţia personală a lui Marghiloman, surparea lui Carp etc. Scurt a propus, şi pare-şe că s-a primit o petiţionare a cetăţenilor ţării, aclamând pe Carp ca şef al Partidului Conservator; un fel de plebiscit. Petre Ciorăneanu a şi dat pilda, trimiţând 300 de iscălituri. Caraghioslâcuri de astea cine nu le poate face... cu administraţia în mână?
— Azi-dimineaţă vine, la ora 9 1/2, Virgil Arion. Substanţa exortaţiu-nii sale, sub o formă cam naiva, ca adresată cuiva pe care îl presupui adversar: „Carp este bătrân; nu trebuie lăsat singur, şi pentru că trebuie să profite ţara şi partidul de autoritatea lui, şi pentru ca să nu se poată speculă în contra lui, ceea ce a şi început printre germani, faptul că este izolat..." Concluzia este că în interesul superior al ţării trebuie să merg la Carp; dacă ne-ar şti lumea uniţi, am putea obţine tot (?). Dacă nu, Carp cu câţiva prieteni personali care îl înconjoară vor fi siliţi să facă tot pentru a-1 apăra. Eu obiectez: „Dar cum să ne asociem când nu ne putem înţelege asupra unui program de reforme?" El: „Nimic de felul acesta nu trebuie pus înainte, pentru că atunci nu se poate vorbi cu Carp. Carp vrea un Guvern reprezentativ, cu puteri mai mari pentru Rege, Camerele neavând să dea sau să scoată miniştri. Deci o lărgire a votului nu încape. Despre chestiunea agrară, asemenea nu poate fi vreo discuţie". Vagii Anon a încheiat cu o frază echivocă, pe care i-am relevat-o pe data: „Şi ce importanţă are programul intern? O dată ţara restabilită, vei face ce vrei, pentru că d-ta ai partidul, deci puterea". Am răspuns că nu voi accepta niciodată să trag pe sfoară pe Carp, după ce o dată am început ceva împreuna. Am cerut termen de consultare cu amicii mei.
Imediat după Virgil Arion, a venit Lupu Kostake. Nemţescu a avut un fel de mandat de la el şi Virgil, în următoarele circumstanţe: după dejunul de la mine, Tulff, felicitându-1 că e în bune relaţii cu mine, a insistat asupra necesităţii unei înţelegeri. Se vede că lucrul a fost pus în aşa chip, încât îndată s-a căutat un contact, şi Neniţescu s^a oferit el, ca membru din Comitetul meu (a uitat că s-a retras? Şi cum?) spunând ca e in bune relaţii cu mine, „deoarece i-am şi înapoiat carta, după însănătoşirea mea". Dar lui Costică Arion, când 1-a însărcinat să propună convorbirea, nu î-a spus nimic de mandatul ce avea.
Cu Lupu Kostake conversaţia este mai emfatică, mai generala, dar şi mai Puţin precisă. Aşa, spre pildă, imposibil să-l fac să spună daca se va căuta sau nu să se facă acel fel de plebiscit (?) de care s-a vorbit la Carp Şi cu care, străveziu, m-a ameninţat Virgil Arion. Pentru Lupu Kostake, este luptă vie între Austria, care vrea să ne dezmembreze, şi Germania care vrea să ne dea şi Basarabia; orice disidenţă scade încrederea germanilor în noi. Memoriul dat de Stere a stricat mult, şi din cauza lui nu se dă de la Berlin drum jurnalului lui Stere ... Eu: „Există vreun memoriu scris?" _ „ D a ţ carp 1-a văzut şi de aceea a rupt cu Stere. Program intern? Dar Carp va ceda: pe el nu-1 ocupă decât chestiunea externa (?). La chestiunea proprietăţii sunt şi eu alături de el: nu trebuie dat nimic din proprietatea mare, deoarece cu timpul tot se va împărţi prin moştenire'. Concluzie nu a fost: când va fi de discutat, vom discuta cu Carp, zic eu. — Lupu adaugă că P. Carp nu înţelege să se ducă la Berlin „decât chemat . Eu îi răspund: „Iar dacă eu merg la Berlin, Voi culege informaţii, dar nu voi lua angajamente".
Tot privitor la acelaşi subiect, la ora 4 vizita lui Arthur Rosenberg. Lăsând la o parte grandilocvenţa, pretinsa putere ce are de a desfiinţa pe Lupu Kostake într-o oră, accesul ce are şi la miezul nopţii la Hentsch, — Rosenberg îmi dezvoltă teza lui Virgil Arion cum că interesul ţarii cere orice sacrificiu. Nu s-a hotărât nimic cu România, dar sunt unu germam Prieteni ai României pe care îi descurajează neînţelegerile dm ţara. S-au făcut greşeli, pentru că dl. Carp este izolat, dar creditul lui este mare şi în Germania şi în Austria. El, Rosenberg, oferă serviciile lui pentru negocieri. — Mă mărginesc a-i răspunde; „Cei mari ai dvs. să facă pe dl. Carp să înţeleagă că cu un program reacţionar nu se poate merge". — Rosenberg spune că Hentsch ar fi zis: „Carp trebuie să mai lase din ideile lui de junker, — şi înţelegerea se va face lesne". Rosenberg afirmă, de la el, pentru că Virgil Arion spune contrariul, că P. Carp va ceda asupra programului. El insistă asupra poftelor austriece deşteptate de memoriul Stere şi îmi arată o copie pe care o certifică. Memoriul ar fi fost cerut la Berlin, iar acolo la prezentare, i sa spus că ar fi mai nimerit să-1 „dea la Viena" (textual). în lunga lui expunere asupra garanţiilor de viitor, Stere, după ce propune o uniune personală prin împăratul Germaniei sau al Austriei, conchide că o unire cu Austria ar fi mai lesne, fiind dată situaţia geografică a României; ea ar înlesni şi soluţia chestiunii Poloniei. Această uniune ar avea şi avantajul de a „curma orice iridentă a românilor" faţă de Ungaria.
In afacerea Bragadiru, Rosenberg spune că ş-a impus lui Lupu Kostake ca acesta să funcţioneze cel puţin patru săptămâni şi pe urmă se poate retrage: nu este admisibil să se supună iscăliturilor germane numiri care  rămân neîmplinite.
— O telegramă anunţă că Bethmann-Hollweg şi-a dat demisia. Moos îmi spusese ieri: „Se vor petrece lucruri grave la noi; cancelarul va pleca sigur; se va face pace, chiar cu mari sacrificii; ar putea să se petreacă ceea ce s-a petrecut în Rusia'." — Primul punct se confirmă.
— Mitralierele care au fost văzute ieri pe strada Sf. Ştefan au defilat astă-seară pe Calea Victoriei cu muzica în cap. Tot echipamentul de război. Oameni în vârstă. Platformele reparate de curând, lemnul încă nevopsit. Soldaţii împodobiţi cu flori, ca trupe ce merg la foc.
15 iulie. — Subsecretarul de Stat la Finanţe, organizatorul distribuţiei alimentare, dr.
Michaelis, este numit cancelar. Este primul burghez care ocupă această demnitate; „dar, zice Witzleben, şi Bethmann-Hollweg nu este nobil decât de 50 de ani!" După acelaşi, Michaelis nar fi decât un alter ego al lui Ludendorff şi schimbarea nu are nici o influenţă asupra păcii.
„Pacea nu va fi ceea ce vor partidele, dar ce va voi Hindenburg".
în Parlament campania a fost începută de Erzberger şi Partidul „Germania", în numele Centrului, declarase că în afară de chestiunile parlamentare, Bethmann-Hollweg „nu putea să conducă negocieri pentru pace", fiindcă războiul a fost declarat în timpul Ministerului lui. Şi Partidul Naţional-Liberal a adăugat că cele mai mari obstacole pentru pace vin de la prezenţa lui Bethmann-Hollweg la Guvern. Atunci înţeleg ce sens are reflecţia lui Witzleben.
— Mirbach vine să mă vadă. El n-are nici o orientare asupra celor petrecute în Germania. Vorbim de politica românească şi îi spun că nu aş vrea ca Tronul românesc să fie un măr de discordie între Germania şi Austria; el îmi răspunde cu drept cuvânt că, chiar dacă ar fi o Dinastie austriacă, lucrurile s-ar petrece fără înţelegerea celor două împărăţii. întreb apoi dacă, pentru a evita neînţelegerea, nu ar fi chip să fie păstrat cel puţin Principele Nicolae, sub Regenţa unui unchi al său. — El: „Nu se va voi la Sigmaringen să se despartă de Prinţul Wilhelm; iar Prinţul Carol-Anton nu a putut ajunge la nici o situaţie, el a părăsit armata în condiţii rele, şi soţia lui este belgiană". — Eu răspund: „Din moment ce e surdă?"
— El: „Surdă, dar poate nu inactivă". — întrebat despre călătoria mea, îi spun sincer că este imposibil să trec prin Viena fără să văd pe Czernin şi că deci ar trebui să mă duc şi la Berlin, având în vedere mai ales opoziţiile de vederi relative la Tronul României, şi nu ştiu dacă această călătorie ar fi agreabilă d-lui Bussche sau ministrului. — Promite că va referi. El: „Cum? altfel aţi renunţa la călătorie?" — Eu: „Da". — El: „Aceasta nu trebuie, sănătatea d-tale înainte de toate". — în treacăt am fixat punctul meu de vedere, că pentru viitor nu se mai poate gândi nimeni la un program reacţionar.
— Dobrovici mi-a spus că se pregăteşte pentru Primărie. Aceasta presupune că Bragadiru este ireductibil. El lucrează la buget cu autorităţile. Situaţia este foarte simplă: Se află cu totul 10 milioane la venituri, iar anuitatea datorată este ea singură de 9 milioane! Dar cheltuielile nebune ce se impun comunei nu se micşorează. Exemplu, bucătăriile comunale: deficit net 120 mii lei fiecare; se cedează pâinea cu jumătate preţ şi sunt oameni care o speculează. Sunt supraveghetoare germane care au 300 lei lunar, şi de ele nu se poate atinge nimeni. „Hatârul oriental" printre autorităţile germane!
16 iulie. — Ostilitatea între germani şi austrieci s-a întins şi la unguri. Un ofiţer german a povestit lui Gebsattel că la Budapesta, prin prăvălii, nu voia nimeni să-i răspundă pe nemţeşte. Ungurii se plâng că au fost părăsiţi.
Austriecii fac anchete asupra puterii respective a partidelor. Arhiducele Joseph a pus pe un ofiţer să-i trimită documente asupra României. Netz-hammer s-a întors cu impresia că cei de la Viena se ocupă activ de noi.
18 iulie. — Bukarester Tageblatt publică pe nemţeşte (ediţia românească de seară nu reproduce) scrisoarea cu cele 300 de semnături pe care Ciorăneanu a pus pe administraţii lui să o trimită lui Carp. Ar fi oare începutul plebiscitului anunţat?
— Am făcut o vizită lui Netzhammer, căruia i-am prezentat pe G. Ştirbei. El este foarte impresionat de interesul pe care tânărul împărat Carol îl ia pentru toate afacerile şi grija ce o are de a fi informat cu de-amănun-tul despre tot. Episcopul a insistat asupra faptului că, cu tot numărul mare de audienţe, împăratul 1-a reţinut 55 de minute. El este foarte mirat că împăratul vorbeşte la telefon cu personalităţile politice; pe când episcopul aştepta la aghiotant, împăratul a avut o convorbire telefonică de 10 minute cu Berchtold. Nu numai miniştrii dar şi şefii de secţii sunt în tot momentul chemaţi la Palat. — Czernin urăşte pe Brătianu şi dispreţuieşte pe Regele Ferdinand. Chestiunea românească interesează viu cercurile diriguitoare; dar şi cei din Bavaria se ocupă viu pe chestiunea dinastică: ar fi oare din cauza rudeniei cu Prinţul Wilhelm de Hohenzollern? Sau din cauza rudeniei cu Arhiducele Joseph al cărui nume a fost şi el pronunţat? Czernin, închis, ca un om care îşi are ideea făcută.
20 iulie. — Dombrowsky se întoarce de la Viena; Czernin este atotputernic, mâna dreaptă a împăratului. Arhiducele voieşte Tronul românesc; adevăratul candidat este Arhiducele Max, fratele împăratului. Foarte îngrijat să ştie dacă voi susţine pretenţiile lor! Czernin a autorizat pe Dombrowsky să declare că „Austria doreşte a garanta integritatea română, afară de Cadrilater, şi doreşte să i se restituie cele trei judeţe din Basarabia; pe această bază s-ar face lucrarea în comun. Se cere discreţia absolută asupra candidaturii, şi răspândirea ştirii că se păstrează integritatea României".
— Eu: „Partida se joacă în trei şi Bavaria se interesează şi ea de afacerile româneşti". —
El: „Din cauza candidaturii Arhiducelui Francisc, căsătorit cu o bavareză". (Ea este vară cu Prinţul Moştenitor Rupprecht). — Aflu mai târziu că Hentsch a vorbit lui Arion de candidatura Prinţului Ioachim
— Colonelul Hentsch a avut cu C. Arion o convorbire pregătită de fratele său Virgil. începută la el, ea a urmat, la ora 18, la Hentsch (Banca Naţională). Hentsch a vorbit de divergenţa dintre germani şi austrieci cu privire la Tron; a dat să înţeleagă că eu m-am lăsat, poate, influenţat de Stere. (Stere a îngăduit să se publice în Az-Est din Budapesta un interviu în care îşi exprimă opiniile din memorandum-ul lui. Acest interviu a făcut mult sânge rău şi a ucis definitiv gazeta lui Lumina, care nu va mai vedea lumina zilei). El a povăţuit să se trimită la Berlin unul sau doi delegaţi permanenţi (a sugerat numele lui C. Arion şi al lui Nemţescu), pentru a apăra interesele ţării; aceşti delegaţi ar trebui să fie desemnaţi în comun de Carp şi Marghiloman. Orice altă vizită ar putea să nu aducă decât deziluzii pentru vizitator; ar trebui să fie înţelegere, lăsând la o parte chestiunile interioare. — Nu pot nota toate detaliile de opinii transmise de mâna a doua; am notat ce mi s-a părut că mă atinge direct. C. Arion, oarecum influenţat, predică în sensul unei înţelegeri sau cel puţin al unei convorbiri cu Carp, lăsând la o parte chestiunile de program. — „Niciodată nu voi lăsa programul la o parte, răspund eu, iar în ceea ce priveşte o convorbire, ea nu va avea loc decât când o va cere Carp".
— La ora 1, Mirbach dejunează la mine cu Th. Rosetti, Mehedinţi şi
G. Ştirbei. Eu îi comunic avizul dat de Hentsch şi-1 rog să noteze că dacă la Berlin aş fi un „importun" sau dacă s-ar sta de vorbă cu mine numai cu gura pe jumătate, aş renunţa mai degrabă la orice proiect de călătorie.
— El: A telegrafiat la Berlin, răspunsul n-a sosit încă, dar va clarifica toate punctele. îmi mulţumeşte că l-am vestit. „Hentsch a propus această delegaţie permanentă la Berlin? Mie nu mi-a suflat nici un cuvânt despre aceasta". (Tonul avea sensul clar: dar eu la ce servesc?) „Trebuie să înţelegeţi prin acest fapt, de câte divergenţe te izbeşti; militarii ar trebui să se ocupe de ceea ce este meseria lor". — Am cerut încă o dată să se definească bine îngrădirea vizitei mele eventuale şi să nu se facă indiscreţii în privinţa Tronului, care este mărul de discordie.
G. Ştirbei, după dejun, îmi comunică: Lupu Kostake a adunat iscălituri pe un formular litografiat pe care îl duce din oraş în oraş. Pessiacov a venit să ne ceară instrucţiuni. în plasă (în laţ) au căzut Pozu, generalul Gigurtu, prefectul Cernătescu şi bătrânul Bumbăcilă. Am povestit faptul la Jockey Club şi toată lumea a fost de acord a găsi procedarea deplasată în acest moment.
— Germanii au străpuns frontul rus la vest de Tarnopol, la Zloczow. Mirbach spune că la Statul-Major sunt foarte mulţumiţi.
Cuvântul „străpuns" se află în comunicatul oficial: deci este o operaţie care poate avea efecte mari.
— Administratorul meu Iliescu se'întoarce de la Fundeni. El a fost silit să plătească 3.000 de lei o factură de comandă de rufărie de masă şi de serviciu, poate şi de alte articole, pe care ofiţerii de la Etapă au făcut-o pentru uzul lor personal!
21	iulie. — Nu se vorbeşte decât de tentativa de a se „comanda" un partid pentru Carp. Virgil Arion a chemat pe prefectul Tamara la Ministerul de Interne: „Germanii desemnează, în vederea unor mari evenimente, pe Carp; trebuie să fim uniţi într-o manifestaţie asupra persoanei lui etc.
— După ştirile pe care mi le dă Popescu, de la Neue Freie Presse, Arthur Rosenberg s-;ar fi lăudat că peste 15 zile „partidul d-lui Marghiloman" va fi împărţit. Având în vedere că Rosenberg este omul lui Neniţescu3 din partea aceasta porneşte dar toată acţiunea.
— Brămşteanu a avut o conversaţie cu Hentsch, care a fost prevenit de eroarea ce se comite bazând toată politica viitorului pe o persoană, Carp, şi de a nu mai vedea nimic împrejur. — Am prevenit pe Brănişteanu de sângele rău pe care 1-a făcut interviul lui Stere din Az-Est. Brănişteanu îl blamează, cum blamează şi memorandum-ul.
22	iulie. — Am scris ieri colonelului Hentsch, care mi-a răspuns imediat că astăzi sau mâine la ora 11 îl voi găsi, liber, la biroul lui. I-am expus patru afaceri nepolitice: 1) Starea oribilă a prizonierilor noştri în Bulgaria. El a avut o expresie de dezgust, mai elocventă decât orice. De altminterea, mai târziu, el a tratat pe bulgari de „mojicii noştri aliaţi". Am cerut posibilitatea de a trimite pachete întocmai ca prizonierilor din Germania. — El: „Dacă o cer de aici, voi fi refuzat net; este mai bine să fac Cartierul General să intervie". — 2) Am cerut punerea în libertate a lui I. Isvoranu, senator liberal. El e arestat, pe când liberalii care au agitat la intrarea în război fac parte din consiliul comunal la Craiova. — El cunoaşte acest punct; ia notă. — 3) L-am rugat să nu continue deţinerea d-nei Lizon Greceanu şi să nu fie pedepsită decât cu o amendă. — El nu cunoştea afacerea. — 4) Am remis cererea lui Seceleanu referitoare la moşia ce o are în indiviziune cu fratele său, şi care e pusă sub sechestru.
— Apoi vorbim politică. îi semnalez campania întreprinsă de miniştri cu scopul de a împărţi Partidul Conservator, sub protecţia Germaniei şi cu publicitatea lui Bukarester Tageblatt. — Colonelul îmi răspunde că n-are cunoştinţa de această campanie, dar că desigur ea nu va avea publicitatea gazetei sale. în politică el înţelege să fie absolut neutru, dar ar fi bucuros dacă s-ar afla la Berlin că suntem uniţi Carp şi cu mine, pentru a susţine politica germană. — Eu: „Sâmbăta trecută au venit la mine, pentru a-mi cere o colaborare cu Carp, ca să nu rămână izolat; nu este posibil să ne înţelegem pentru a răsturna pe Rege şi Dinastia lui; chestiunea aceasta trebuie să fie reglată întâi de Germania şi nu este încă grabnică; n-avem nevoie să ne înţelegem pentru o politică: doi ani de lupte indică opiniile mele; deci dacă se vrea o unire, ea nu este necesară decât pentru un program de reforme; în această privinţă Arion şi Lupu Kostake îmi spun: «Nimic de făcut; Carp vrea un Guvern neconstituţional; pentru el nu există o chestiune agrară». Cum am declinat o soluţie imediată, s-au grăbit să încerce să constituie un partid administrativ. «Este copilăresc să vrei să clădeşti ceva cu un partid creat din poruncă superioară, şi mai ales dacă vrei să susţii cu el politica germană, nu este nici o mândrie», am spus eu în germana mea stricată". — Colonelul: „Chestiunea dinastică este, pentru Germania, o chestiune de ordinul al treilea; ea nu joacă nici un rol în combinaţiile noastre; evident, eu nu admit comediile austriecilor, care ajung până la propagandă: «Suntem Puterea»; evenimentele din Galiţia au probat-o şi nu admit ca Ottokar Czernin să se dedea aici la o lucrare anti-germană; însă România va alege pe cine îi place, nu astăzi, dar când va suna acest ceas încă îndepărtat. Evident că noi ţinem la
România, fiindcă avem nevoie de ea, nu din sentiment, şi o vrem cât mai mare posibilă..."
Eu: „Fac şi eu politică germană, nu din sentiment, dar din motiv politic şi dacă aţi fi fost aliaţii Rusiei, aş fi fost contra dvs". Colonelul, surâzând: „Dacă am fi fost aliaţii Rusiei, aceasta ar fi fost mai bine şi pentru dvs. şi pentru noi." „Cea mai bună politică pe care o pot face aici este să fac  lucrare bună germană. Sunt neutru. D-nii aceia au venit la mine şi mi-au vorbit de necesitatea unei uniri. N-am nici o idee de lucrarea ce se face, şi gazeta mea nu va publica nimic". — Eu: „Dar există precedentul cu telegrama din Ploieşti". — El: „Era într-o zi de sărbătoare şi cu totul ocazional". — De două ori colonelul a dat asigurarea că nu se va publica nimic.
Nota predominantă: mânie în contra austriecilor, dispreţ pentru bulgari, îi place să vorbească; fraza e frumoasă şi curge cu abundenţă. El este foarte mirat să vadă că doi români nu au aceeaşi părere asupra unei terţe persoane, oricare ar fi ea. Lupu Kostake? Un copil: inima pe limbă; în plin prânz, la Ttilff, el i-a spus ceea ce îi încredinţase generalul von Zentler cu privire la Basarabia: „l-am făcut să tacă, căci von Zentler ar găsi ciudat să se povestească, în acest mod, spusele sale!" — Ce sunt fraţii Arion? — Eu: „Constantin este un om subţire, credincios. Virgil un om de talent, care are nenorocirea să aibă nevoi, aşa că Take Ionescu, Costi-nescu, Carp şi cu mine l-am avut, pe rând, în slujba noastră!" — O observaţie foarte justă a colonelului: „Revoluţia franceză a fost aducerea la putere a burgheziei (tiers etat); acest război însemnează intrarea pe scenă a celei de a patra pături; este treaba conservatorilor să-i iasă înainte şi să o cârmuiască".
23	iulie. — Acţiunea în vederea întemeierii partidului carpist este viguroasă. Pessiacov de la Craiova, trimis într-adins, îmi spune că Lupu Kostake a lăsat lui Gârleşteanu formularul de iscălit, pe motivul că germanii cer o manifestaţie pentru a opri propaganda austriacă. Cicerone Bu-dişteanu află de la generalul Gigurtu că Lupu Kostake ar fi spus: „Austria cere Oltenia, dl. Marghiloman este partizanul politicii austriece etc." Prefecţii au fost convocaţi, dar, după o conferinţă în comun, unele obiecţii fiind prezentate, mai ales de Zănoagă, nu li s-a remis încă hârtia de semnat: „S-a constituit un comitet (?) care s-a pus în capul acestei mişcări şi care redactează manifestul!"
— La ora 4 Tzigara, întovărăşit de Bărbătescu, vrea să mă cqnvingă că dacă m-aş pune în capul mişcării şi dacă aş semna cel dintâi, aş împiedica-o să fie îndreptată în contra mea! (Naivă mărturisire a adevăratului caracter al manifestaţiei). îi explic cât de mult această organizare va arunca asupra lui Carp ruşinea nemeritată de a fi agentul german, desemnat sub presiunea baionetelor. Povăţuindu-i să se astâmpere, dacă vor să uit am spus lui Tzigara: „Să o văd şi pe asta: administraţia lui Tzigara adunând iscălituri politice!" — El a plecat fără să mai sufle un cuvânt, având aerul foarte plictisit!
24	iulie. —întâlnind pe Golescu pe stradă, am scuturat cum se cuvine pe acei care tulbură liniştea partidului calomniindu-mă, şi cu atâta vehemenţă încât sigur că şi-a luat şi el partea care i se cuvenea, şi a dus-o caldă lui Lupu Kostake.
— Dombrowsky, la curent cu tot ce se unelteşte, a şi redactat un raport, destul de exact, pe care mi-l citeşte. El nu cunoaşte partea anti-aus-triacă a propagandei lui Lupu Kostake şi a lui Virgil Arion. Cum în acest raport se spune că Arthur Rosenberg s-a lăudat că peste 15 zile „s-a isprăvit cu Marghiloman", — îl întreb dacă spusele lui Popescu privitor la aceasta sunt adevărate: Dombrowsky mi-a confirmat faptul. Neniţescu-Rosenberg: aceasta zice multe!
— Horstmann, care şi-a pierdut părintele, se reîntoarce de la Frankfurt şi Berlin. El este în curent cu toate aceste intrigi pe care le blamează. Criza cancelarului, care părea că va fi formidabilă, s-a terminat foarte uşor. Un surâs la dreapta, o promisiune celor din stânga, şi iată liniştea câştigată pentru 6 luni. Militarii care au propus pe Michaelis nu-şi vor ajunge scopul; mai ales că acesta nu va ţine locul cald pentru Ludendorff, cum o cred ei, căci Ludendorff nu va fi cancelar. Michaelis e om cu voinţă, iar împăratul va impune tăcere generalilor, zicându-le: „Voi l-aţi desemnat". Nu se crede ca Zimmermann să rămână la postul său; ambasadorul din Constantinopol, dl. Kuhlmann, e cel care are cele mai mari şanse.
— Zănoagă îmi spune că s-a anunţat prefecţilor că trebuind a se face oarecari îndreptări manifestului, li se va trimite textul mai târziu. Să fie oare cuminţenie? Se opun poate germanii? Zănoagă îmi spune că îşi va da mai degrabă demisia decât să se preteze la o astfel de manevră.
25	iulie. — Astăzi este ziua ambasadelor: totul gravitează împrejurul plebiscitului carpist.
— Verzea blamează tot ce se petrece; el mă roagă să nu mă despart de Stere; mă povăţuieşte, dacă merg la Viena, să nu văd pe românii care au politica lor şi care se agaţă de formula lui Stere; el se năpusteşte asupra lui Lupu Kostake, a cărui uşurinţă se apropie de inconştienţă. Nu este blând nici pentru Dobrovici.
— Antipa: Este primul lui pas politic. El este foarte bine cu Hentsch, care i-a spus: „Nu a ieşit nimic: aceşti domni nu se pot înţelege". (Presupun că este vorba de conversaţia mea cu Hentsch). — Antipa i-a răspuns foarte cuminte: „Afacerea nu este încă coaptă" — Antipa găseşte această petiţionare nefastă. El ţine cu Carp, dar găseşte şi el că trebuie să se renunţe la ideile reacţionare. Eu îi spun: „Să se astâmpere: nu voi face pacea fără Carp, cum nici el nu o poate face fără mine. Am însă un avantaj: eu pot guverna fără Carp, el nu poate guverna fără mine, şi nu voi uza de acest avantaj".
— Golescu vrea să scuze pe Lupu Kostake, care n-ar fi spus niciodată că fac politică austriacă cu cedări de teritorii, etc. — Am replicat liniştit că Lupu Kostake minte. îi spun modul meu de a gândi şi în privinţa lui Teodora pe care vrea să-1 apere.
— Dobrovici a fost sondat de Lupu Kostake; el nu prea înţelege motivul acestui demers. I-am citit formula pe care am avut-o prin mijlocirea lui Moroianu. „Dar, asta e o formulă de dictatură Carp!" zice el. îmi comunică în acelaşi timp demisia lui Vârnav, care n-a putut rămâne liniştit la Primărie nici 15 zile.
— Stere îmi explică că n-a dat nici un interviu la Az-Est, că memo-randum-ul său a fost dus la Cartierul General (?), că prin îngăduinţa Guvernului german a putut să-1 ducă apoi la Viena, — altfel acest document n-ar fi putut trece frontiera; că în epoca când 1-a scris, era vorba mai cu seamă de a găsi anume combinaţii pentru a scăpa Dobrogea; că, pe de altă parte, Carp, aşa de intransigent azi, concepuse atunci un Stat independent, alcătuit din Dobrogea şi gurile Dunării, ca o soluţie-tampon faţă de Bulgaria, şi că în sfârşit, el, Stere, ar fi răspuns: „mai bine anexiunea decât să pierdem gurile Dunării" — Dânsul mai adaugă că niciodată nu se gândise la o soluţie care să nu aibă asentimentul Germaniei.
— Hinna pledează pentru o apropiere. El cere ca să mai vorbesc cu Lupu Kostake, deşi n-are aerul că susţine această manifestaţie.
— Ruperea frontului rus la Zloczow ia proporţia unei operaţiuni foar
te mari. Centralii au luat Tarnopol, pe care ruşii îl ocupau încă de la 1914, iar la sud, Stanislau şi Nadvorna. Ruşii se retrag pe un front de 250 km. Cercurile militare cred că faptul acesta le-ar permite să ia Moldova fără mari sacrificii.
26 iulie. — Horstmann, care a dejunat la mine, iese de la Welzer. Amândoi erau de părere că înjghebarea unui partid carpist (sic) acum, ar fi un non-sens şi un lucru ridicol. (Horstmann nu ştia că Welzer călătorise cu Lupu Kostake şi râdea cu poftă aducându-şi aminte de calificativele întrebuinţate pentru a caracteriza această manoperă). El adaugă: „Toate astea vor cădea şi jurnalul nu va publica nimic; dacă aş fi fost aici, nu s-ar fi publicat scrisoarea de la Ploieşti". — Am înţeles că ziua de naştere a lui Carp a trebuit să se serbeze cu mare alai pentru că dânsul era supărat de toate laudele făcute de presă cu ocazia morţii lui Maiorescu.
— Ura lui Carp e bolnăvicioasă. D-na Didina Cantacuzino mi-a povestit (14 iulie 1917) că, vorbind cu dânsul despre Ortodoxia sa, Carp i-a spus: „Nu voi mai îngădui să funcţionaţi, dacă nu eliminaţi pe Mehedinţi din comitetul vostru". Mehedinţi fusese numit de Maiorescu în Testamentul său pentru publicarea scrierilor sale. — Când Ianovici a voit să anunţe lui
Carp moartea lui Maiorescu, Carp i-a tăiat vorba şi fără nici o emoţie a răspuns: „Pentru mine Maiorescu era mort de patru ani". (Verzea.)
— Horstmann examinează cu mine ipotezele care ar putea să se prezinte după ocuparea Moldovei; îmi spune că în definitiv, nu numai că este de acord, dar că ar fi avut aceleaşi soluţii, atunci când a discutat cu Mirbach.
El admite, ca şi mine, că dacă Regele oferă pacea, i s-ar putea cere să fie reprezentat printr-un alt Guvern decât Brătianu, dar că nu s-ar putea refuza propunerea de a trata. Mai admite că, dacă Regele abdică, nu se poate refuza să se trateze cu succesorul său. Dacă Regele trece Prutul, admite să se constituie un Guvern revoluţionar, — cu toate partidele prietene ale Germaniei şi cu majoritatea bărbaţilor marcanţi. — „Negreşit şi cu dl. Stere", zice el. — „Evident", îi răspund. — Apoi să se convoace un Parlament care să dea acestui Guvern sancţiune legală spre a putea trata.
Faptul de a fi de acord n-are pentru mine decât semnificarea că aceste soluţii vor fi transmise la Berlin.
Horstmann adaugă: „Suntem fericiţi că mergeţi la Berlin; acolo veţi aranja toate aceste chestiuni, înţelesul lor va fi mai uşor şi vă veţi întoarce cu soluţii"; apoi, în mod discret; „Ar fi mai bine să nu se spună nimic Iui Czernin, relativ la o pace separată".
27	iulie. — Textul moţiunii de semnat în favoarea lui Carp este diferit de acela care fusese lăsat în Oltenia. Acolo era un dinte împotriva celor care, aşa-zicând, voiau să sacrifice o parte din teritoriu. în textul definitiv, naţiunea (?), în absenţa Camerelor, acordă depline puteri, fără nici o rezervă (dictatură), lui Carp.
— Verzea vine să-mi comunice, foarte scandalizat, că Neniţescu, deşi ministru, cum pretinde dânsul că este, s-a numit membru în consiliul de administraţie de la „Steaua", îi anunţ şi eu că s-a introdus de asemenea şi la „Generala"! Colectivişti există în toate partidele...
28	iulie. — VirgilArion, însoţit de Costică. Vine de la Câlineşti. Carp nu admite formula de adeziune grosolană care a circulat: „Ce, am eu nevoie să mă lăudaţi voi pe mine?"...
îi prezint exemplarul meu; recunoaşte că e conform cu originalul, dar că acest text
cuprinde erori; astfel, „Un Parlament" şi nu „Parlamentul (actual) dacă s-ar... etc". Carp nu voieşte nici direcţiunea unui partid, nici să aducă vreo atingere Partidului Conservator; chestiunile interioare le lasă altora, el fiind prea bătrân pentru a se ocupa de dânsele. Voi fi foarte bine primit la Călineşti etc.
Din lunga discuţie, a ieşit un acord: voi merge să văd pe Carp înainte de plecarea mea, dar înţeleg să nu se mai vorbească de vreo acţiune, nici de adeziuni pentru o formulă, oricare ar fi ea.
Virgil mi-a arătat un text scurt pe care l-am refuzat absolut: nici un angajament, de nici un fel. E condiţia mea formală.
— La ora 5, conferinţă cu Mehedinţi, Dobrescu, Dristorian, Mavro-iani, Marius Teodorian, pentru a preveni pe cei din Bucureşti de vreo surprindere. La restaurant se adună semnături; la Jockey, Beldiman fiul a avut neruşinarea să scoată formula lui şi să ceară lui Strat s-o semneze. Mi se spune că tema actuală este aceasta: s-a întrebat Marghiloman, dacă aprobă interviul lui Stere, şi Marghiloman, aprobându-l, totul a fost rupt între Carp şi dânsul. Şi oamenii cred, evident, că acest interviu e ceva apocaliptic!... Or, acelaşi limbaj a fost ţinut şi lui Strat şi lui Krupenski. (Dânşii mi-au istorisit-o ieri, pe balconul de la Club.) Deci, cuvânt de ordine general.
29	iulie. — Victorie română. — De trei zile comunicatele spuneau: am cedat teren în valea Putnei, la Soveja şi Negrileşti; apoi retragerea noastră s-a efectuat pe înălţimile munţilor Bereczk; de două ori menţionează: „comunicatul român n-a sosit". Tunul s-a auzit din multe locuri, chiar din Bucureşti. Se află că armata română a întreprins o acţiune strălucită în valea Putnei; a luat şase tunuri de calibru mare, multe mitraliere şi, după cât se spune, numeroşi prizonieri. Această sforţare, chiar de ar rămâne sterilă, căci ea nu poate compensa, nici opri marşul triumfal în Galiţia, are totuşi pentru noi mângâierea că, dacă pacea ar fi apropiată, armata noastră ar înregistra la activul ei o victorie şi o reabilitare.
Dea Dumnezeu ca dânsa să nu facă Guvernul să-şi piardă capul şi să-i dea încă o iluzie asupra dezastrului rus!...
— Marşul spre est al Centralilor e zdrobitor. Kolomeea a fost luată împreună cu nodul cel mare al său de comunicaţii; Cernăuţi, ocupat — e zvonul general — şi râul Zbrucz, vechiul hotar al Galiţiei, este atins. Bucovina poate fi considerată ca eliberată. 
30	iulie. — La dejun, Blome, care mi-a adus pe Hubert Bastgen, profesor la Universitatea din Strasbourg, confesorul catolicilor din armata lui Mackensen. Tip interesant, franc, soldat chipeş. Este bun german, dar detestă pe prusieni: „Wir hassen die Preussen". Dânsul pretinde că 50% din locurile de la partea sedentară, State-Majore, servicii civile etc. se dau numai prusienilor. Interlocutorul meu era rhenan; sentimentele sale le generaliza ca fiind aceleaşi în tot ţinutul Rhinului.
— La Carp, totul pare că merge spre destindere. Mi se aduce noua formulă de petiţionare, însă petiţionarea în ea însăşi e aşa de rău primită, încât o socotesc de la început ca fiind căzută în apă. Prefecţii sunt cei dintâi care refuză operaţiunea.
— Ofensiva germană. Comunicatul român. — Cu toate asigurările ce mi se dau din nou, luarea oraşului Cernăuţi nu e confirmată de buletin; însă, cum Kuty (la sud de la Kolomeea) e luat şi urmărirea se efectuează pe văile Sucevei şi Moldovei; şi cum, pe de altă parte, la nord, Centralii au depăşit Husiatyn, Cernăuţi rămânând în mijlocul unui arc de cerc, nu mai poate ţine. Nordul Moldovei va cunoaşte în curând năvălirea.
Acţiunea militară strălucită din valea Putnei este dată amănunţit în buletinul român ce publică Pester Lloyd. Pentru ce s-a ascuns timp de două zile acest buletin?... După Vollanka, e vorba de o divizie de Landsturm a generalului von Gerock, care a fost surprinsă şi tăiată. Se pare însă că valea Putnei (Mehedinţi şi Verzea) nu conduce la un defileu şi că, în această înfundătură, succesul nu poate duce la nici o desfăşurare strategică ulterioară. 
După comunicat, trupele generalului Ragoza (?) şi ale generalului Ave-resou au luat această ofensivă şi au capturat 19 tunuri. Comunicatele ruse sunt de plâns. De fiecare dată ele acuză trupele de defecţiune. Comunicatul din 25 iulie relatează că 1-iul.corp de gardă a predat Tarnopol fără rezistenţă; că diviziile 113, 155 şi 174 la apus de Romanovsk s-au retras de pe câmpul de luptă din propria lor iniţiativa etc. etc.
1 august. — Ieri vizita lui Oscar Anschutz. German născut în România ofiţer în serviciul Turciei. Dânsul cere îmbrăcăminte pentru opt prizonieri români din Smirna, care sunt într-o stare îngrozitoare. „Dar, adaugă el nu trimiteţi nimic prin poştă, căci n-ar ajunge la destinaţie". Se fura ca şi'în trecut. Unii se îmbogăţesc fără ruşine, alţii mor de foame. Prizonierii nu sunt mai nenorociţi ca populaţia civilă, însă această populaţie piere fiind lipsită de tot şi nimeni nu se îngrijeşte de ea...
Dl. Anschiitz îmi spune că mulţi ofiţeri nu ştiu nici citi, nici scrie. S-au adus trupe otomane pe frontul rus-european unde, fiind bine hrănite şi încadrate, fac minuni.
— Plebiscitul e bolnav. La Craiova, Corteanu a găsit toată lumea răsculată şi indignată. Mitiţă Gârleşteanu, încurcat, nu ştia ce formă să dea unei redactări corectate, căci textul înmânat lor cuprindea o frază jignitoare care mă privea personal. La Târgu Jiu, prefectul n-a voit nici să citească ce e scris pe hârtie; refuz categoric. La fratele său, de asemenea, Lupu n-a găsit o primire mai bună. în fine, Tzigara îmi spune că mai mulţi prefecţi, între care şi Marian, au înapoiat listele lor albe. Ieri, Lupu nici n-a mai insistat pe lângă Frumuşanu şi Polimeride. Fiind convinşi că totul se va aranja între Carp şi mine, e o retragere pe toată linia. Singur prefectul Eitel (?) de Vâlcea a trimis în comune hârtia spre a fi semnată.
— Mi se anunţă (Tzigara, Bacalbaşa) că frontul din Moldova a fost străpuns, pe o mare întindere, la Prisăcani şi că nemţii merg direct spre Roman (?!). Tzigara ştie din înalt loc că sâmbătă începe atacul dinspre sud. Pontoane şi material lemnos trec în mare cantitate de la Turnu Măgurele, spre est.
— Stere a fost chemat de Hentsch. Am văzut la Brănişteanu scrisoarea de convocare. Hentsch a insistat pentru o reconciliere cu Carp. Stere răspunde că deoarece Carp a fost promotorul rupturii, dânsul trebuie să manifeste dorinţa de a-1 vedea; afară de aceasta, Stere declară că el nu va discuta decât în prezenţa lui Hentsch, condiţie pe care acesta o primeşte.
Stere, care a venit să mă vadă, îmi spune că punctul său de vedere este: pentru pace, colaborarea tuturor, nu dictatură, deci nimic fără Marghiloman; legile privitoare la chestiunea agrară şi la votul universal fiind votate (îi spun că se înşeală), ele sunt legi de Stat şi prin urmare câştigate. Relativ la memorandum-ul său, Stere a spus: „Se prepară în contra mea o cabală, însă când eu am emis părerea ce mi se impută, vă ştiam aliaţi ai Austriei iar nu ai lui Lupu Kostake şi ai lui Rosenberg contra Austriei".
întreb pe Stere: de ce să vorbeşti de pace, când se poate să nu fie pace? Putem noi redeveni neutri şi ţara servind de trecere trupelor Centralilor? Nu! Atunci va continua starea de război, însă de data aceasta alături de Germania. — El îmi răspunde scurt că tot aşa înţelege şi dânsul. Părerea lui e că ar trebui să ocupăm Basarabia. A pronunţat expresia: „extravaganţele lui Carp". I-am spus că una din aceste extravaganţe este dorinţa de a numi pe ginerele său, Sturdza, ministru de război; deşi Sturdza trece în ochii armatei drept un dezertor. Mă roagă să nu ating această chestiune.
2 august. — Am fost la Călineşti cu Tzigara. Cum acesta nu văzuse pe Lupu, care fusese ieri la Carp împreună cu Virgil, a trecut un moment pe la dânsul. Lupu, foarte rău dispus, n-a voit să se debutoneze, dar mânios a spus lui Tzigara: „Ce cauţi la Carp cu Marghiloman? Uiţi că eşti prefectul de poliţie?" Nerozia lui Lupu nu se dezminte în nimica!...
— La Carp, Am sosit la ora 10 dimineaţa. Nu era încă îmbrăcat. Conversaţie amicală până la ora 12 1/2, când am dejunat împreună cu familia.
— „Ce vrei să ştii de la mine? Mai întâi am să rog pe germani să se pună de acord d-nii miniştri cu militarii. Făcând mereu «politică de partid», d-nii miniştri au adus lucrările unde sunt..." — Eu: „Politică de partid, la ei, ori la noi?" — Carp: „Şi la ei şi la noi. Tot vorbindu-mi de partide şi de opinie publică, dl. Bussche a lăsat pe Brătianu să facă ce a făcut, (înţeleg acuma această ieşire a lui). Condiţiile mele sunt trei: Să deşerte Moldova, să gonească Dinastia şi să-mi dea imediat pe noul Rege". — Asupra primului punct, nici o discuţie. Carp — contra părerii lui Virgil a spus totdeauna ca şi mine: românii n-au nimic de făcut, cât timp ţara este tăiată în două.
Asupra punctului 2: Eu: „Va să zică, germanii, nu noi avem să pronunţăm excluderea Dinastiei?" — Carp: „Neapărat! Aceasta este treaba lor." — Eu: „Atunci, de ce am fost pisat eu, care spun la fel, şi de Lupu şi de Neniţescu?" — Carp: „Pentru că Maiorescu a pledat mereu pentru Dinastie şi te credeam influenţat de el." — Eu: „Dar şi Reuss şi Praschma şi Mirbach, cunosc sentimentele mele... Dar dacă Regele oferă pacea sau abdica în favoarea lui Carol şi germanii tratează cu ei?" — Carp: „Mă dau la o parte şi cu mine nu mai au nimic de căutat. Cu oricine din Dinastie nu se poate cerca nimic pentru regenerarea ţării!!"
Asupra punctului 3. „Guvernul provizoriu, spune Carp, sau Comitetul,
— ce va fi, — va dura o zi. El se constituie pentru a proclama pe noul Rege. Acesta va da Guvernul cui va voi şi el este care va face pacea. Aceasta este o condiţie sine qua non pentru mine ". — Carp refuză de a examina orice altă modalitate. — Eu: „Dar cine este Regele care va accepta să fie un fel de guvernator poruncit de germani?" — „Treaba lor!...
Să-1 găsească!"... — „Va trebui o Constituţie?" — „Se va discuta cu el".
— „Dar cine va vota o lege administrativă, armata, etc?" — „Prin decret, iar Camera să înregistreze". — „Atunci, de ce nu o Constituţie decretată?"
— „N-ar avea valoare. (Nu înţeleg de ce organizaţia fundamentală s-ar face prin decret şi Constituţia nu ar avea valoare, dată sub formă de «carte»?)..." — „Un Rege, zic eu, va putea rezista pretenţiilor economice ale germanilor". — „Nu, răspunde Carp; de aceea trebuie un Rege imediat".
— „Dar dacă germanii indică alte căi de execuţie?" — „Nu pot face nimic cu mine", zice Carp. — „Dar dacă se iveşte o candidatură austriacă primită de germani?" „ „Nu accept şi nu se poate ... Bethmann-Holweg a fost izgonit pentru că a făcut mai multe concesii Austriei. Czernin are să fie şi el, zilele astea, răsturnat şi Tisza îi va lua locul!..." — „Care este, întreb eu, candidatul german, deoarece un Prinţ bavarez, cum s-a vorbit, ar avea pentru tine defectul capital de a fi catolic?" — „Da, răspunde Carp, ar trebui să ne dea pe nepotul împăratului, Frederic-Wilhelm, care este subprefect în Polonia; e energic şi bine însurat". (în Gotha se găseşte un nepot, într-adevăr însurat cu o prinţesă de Ratibor şi tată a trei fete).
— Nu acceptă nici o colaborare cu Stere, „domnul care a oferit România Austriei!"
Am pus chestiunea: pace nu se poate încheia în sensul de a fi neutrali, deoarece ţara e străbătută de comunicaţiile frontului german, deci limpede, trecem în partea Puterilor Centrale contra Antantei. — Carp răspunde: „Nu. Vom avea de păzit graniţa noastră dinspre Rusia şi este exclus ca Rusia să atace vreodată acest front". — „Dar asta nu aduce, zic eu, evacuarea teritoriului?" — „Nu, dar vom avea o administraţie română".
Concluzia ne-a fost: Carp va vedea mâine la Sinaia pe Mackensen. Acesta va telegrafia probabil la Berlin condiţiile lui; dacă se acceptă, ne vom concerta peste 10-15 zile; dacă nu se acceptă, îmi va da de ştire şi îmi va spune: de aci înainte, fă tu ce vei putea; eu am încheiat activitatea mea.
Incidental, s-a vorbit de circulara pentru care se cer semnături. — „Dă-te la o parte, spune Carp, şi lasă să se semneze". — „Nu pot, răspund eu şi nu pot chiar în interesul tău. De ce să cauţi un mandat anonim iscălit prin forţa administrativă şi nu o aclamaţie din partea noastră?" — „Cine, voi? Care fruntaşi?" — „Aceştia care suntem în Bucureşti". — „Ar fi o operă de partid (?!) şi nu voiesc nimic de la partide; ele au încetat, iar pe viitor trebuie să se facă alte partide".
Evident, n-am mai insistat.
3	august. — Dl. Popescu (Neue Freie Presse) îmi comunică: lui Lupu Kostake i s-a dat peste degete şi Rosenberg va merge, fără îndoială, pe front. Dl. Welzer însoţea pe Lupu în drumul acestuia la Craiova şi n-a ştiut nimic de manopera lui Lupu şi de abuzul ce a săvârşit, speculând prezenţa sa. Acesta să fie oare adevăratul motiv al relei dispoziţii a lui Lupu, pe ziua de ieri? Germanii îşi vor deschide ei, în sfârşit, ochii asupra relativităţii forţelor?...
— Generalul Ghiţescu îmi spune că tânărul Kostake este un foarte rău prefect, autoritar, neglijent. Ghiţescu a ameninţat pe subprefecţii care ar îndrăzni să adune semnături pe formularele impuse de prefecţi.
— Azi-dimineaţă, Cernăuţi, asaltat din trei părţi, s-a predat şi, în revărsatul zorilor, Centralii au intrat în oraş.
Mâine operaţiunile încep pe Şiret şi Mackensen părăseşte în astă-seară Sinaia pentru a merge pe front.
Cum Centralii se află şi în faţa Câmpulungului, Moldova va fi luată cu asalt din toate părţile. Se dezminte cu toate acestea străpungerea prin Prisăcani. Se spune că Guvernul se strămută la Chişinău, dar Regele nu părăseşte Moldova (?!).
4	august. — Vizita lui Virgil Arion, care e încântat de înţelegerea dintre Carp şi mine, cu toate că din această înţelegere n-a ieşit nimic precis. Deocamdată, domnii aceştia desfăşoară o activitate covârşitoare pentru subscripţia lor. Prin cafenele, restaurante, circulă o a treia formulă, mai îndulcită privitor la pace, însă mai personală pentru Carp. Prin saloane, de asemenea, lumea se ocupă de această circulară. Unii prefecţi, cum este cel de Ilfov, nu refuză adeziunea anonimă a ţăranilor şi mi se afirmă că la Băneasa şi pe proprietatea lui Finkels au fost convocaţi ţăranii, cărora li s-au cerut semnăturile pentru pace.
Le spun tuturor cât de periculoasă consider eu o astfel de propagandă. Pacea cu Germania şi cu aliaţii ei nu e pacea, ci o altă stare de război; aşadar nu trebuie a amăgi pe ţărani.
— Lupu Kostake, care de câteva zile poartă lumea pe umerii săi — generalul Ghiţescu îmi spunea că din conversaţia ce a avut cu dânsul, punea pe Carp pe al doilea plan! —, şi care afirmă textual că, în aşteptarea evenimentelor ce se pregătesc, el „adună arme şi muniţii", a sfârşit prin a declara că va răspândi un manifest moldovenilor prin aviatori şi va însoţi pe Mackensen pentru a determina populaţia să nu emigreze.
5	august. — George Ştirbei se reîntoarce de la Viena. Foarte bine primit de Czernin, care i-a declarat că sforţările tuturor tind a păstra României integritatea sa. Românii vor putea să-şi aleagă un Rege, căci, cu nici un preţ nu mai poate rămâne pe tron Regele Ferdinand; de asemenea, nu va putea domni nici Principele Carol.
Ştirbei n-are impresia că tot aceeaşi excludere de la Tron ar lovi pe Principele Nicolae cu o Regenţă. Dar, oricare ar fi Dinastia, fie ea habs-burgică, fie ea germană, Austria va avea în România o influenţă mai mare după război şi fiind de acord cu Germania.
Pentru moment, adaugă Ştirbei, comandă militarii şi, după vorbele lui Iankovici-Bezan (ginerele lui St. Kerestyi, devenit magnat), generalii austrieci sunt numiţi şi destituiţi de germani.
O notă specială de excludere contra familiei Brătianu, aşa de vie, încât am întrebat dacă Austria ar merge până la exil!
— Pe când stăteam de vorbă, Ştirbei şi cu mine, pe la ora 9 1/2, dl. Mirbach îmi trimite carta sa de vizită, pe care era scris cu creionul că gravitatea circumstanţelor va scuza ora indiscretă a vizitei sale. — l-am răspuns că sunt fericit de vizita sa, pentru a putea semnala unei autorităţi germane primejdia propagandei printre ţărani. — îmi cere marele sacrificiu de a renunţa la călătoria mea, pentru că, zilele acestea, va fi absolută nevoie de mine în ţară. Colonelul Hentsch mă roagă cu tot dinadinsul.
— N-am vorbit, zic eu, politică decât o singură dată cu colonelul. N-am fost pus la curent de dânsul despre nimic şi sunt uimit că vizita mea la Berlin a devenit neplăcută, tocmai când Carp a amânat orice discuţii pentru vreo 10 zile. — Mirbach a protestat, zicând că sunt de luat măsuri împreună. — „Dacă vizita mea e neplăcută la Berlin sau cuiva de aici — (am insistat asupra creditului lui Neniţescu pe lângă Hentsch, care ar fi putut inspira această sugestie), nam decât să mă înclin". — în decursul conversaţiei, dânsul spune: „Stere nu va fi abandonat". — Eu: „Dar Carp mi-a spus-o categoric". — El: „Poate că aveţi o părere anticipată, presupunând că dl. Carp este excesiv". — Eu: „Cred că-1 cunosc mai bine ca d-voastră!"
Mai notez că am avut prilejul să repet lui Mirbach ceea ce spusesem lui Hentsch: nu mam dat deoparte; am fost dat deoparte, şi nu am nici o răspundere pentru greşelile săvârşite.
Mecanismul închipuit de Carp pentru proclamarea Suveranului n-a deşteptat din partea lui Mirbach nici aprobare nici dezaprobare. Există oare un acord de principiu?...
— Am ieşit din salon. CosticăArion mă întâmpină. El a fost convocat de Hentsch la ora 6 pentru a examina cu miniştrii (vom vedea dacă se află şi Hinna) modalităţile de stabilit. — „Ar fi voit să te roage şi pe tine, însă am spus că eşti şef de partid şi că aceasta nu se poate". — „Faci o greşeală să primeşti, zic eu (Ştirbei de faţă); aceasta va da iar loc să se spună că ai trecut de partea lor." — Protestări. — Eu insist şi adaug că Hentsch ar fi putut să vorbească cu mine, dacă se amestecă să pună la cale politica noastră. — „Va veni să te vadă mâine". — „Mie indiferent ceea ce se face şi se vorbeşte astă-seară; toate acestea nu mă leagă în nimic".
Notez, că trebuia să mi se remită paşapoartele încă de ieri seară, sâmbătă, şi în ultimul moment am fost anunţat prin Thtophile (mon maître d'hotel) că nu vor fi gata decât luni seara. Sunt opt zile de când durează lucrul ăsta...a avut grijă să-mi reamintească despre o despăgubire de război. Ieri, când i-am spus că n-aş vedea cu ochi buni un Rege nou, discutând aranjamentele economice care ne vor fi impuse, Mirbach a avut un joc de fizionomie şi un gest care păreau că spun: „Oh, cât de aspre!"...
Ministrul a recomandat, de asemenea, o discreţie absolută şi s-a plâns de toţi acei domni care trăncănesc: tânărul Beldiman, Brănişteanu, Spiess. Aceste nume m-au impresionat; dar am explicarea lor.
6 august. — Arion îmi istoriseşte conferinţa de ieri: să se găsească mijlocul de a se înştiinţa armata ca să se opună de a fi dusă dincolo de Prut. S-a obţinut mai întâi o proclamaţie semnată de mitropolit (foarte frumos redactată de Virgil, îmi spune Costică), şi care va fi adusă la cunoştinţa soldaţilor de pe front. S-a emis ideea să se prevină şi generalii.
Lupu, care a avut ideea manifestului mitropolitului Konon, nu voia altceva decât să meargă până la avanposturi, închipuindu-şi că ele se vor deschide de la sine.
Neniţescu arăta chiar drumurile, cunoscute numai de el singur!...
S-a mai vorbit să se trimită pe front emisari sau ofiţeri deghizaţi... în sfârşit, toate copilăriile imaginabile, la care Arion a avut bineînţeles prezenţa de spirit să nu ia parte. Unul a emis de asemenea părerea să se adreseze mie pentru această operaţiune. Arion mi-a precizat bine faptul acesta...
Asupra mai multului sau mai puţinului concurs de găsit, Hentsch a făcut aluzie la mine: „dânsul nu împărtăşeşte totdeauna vederile d-lui Carp (capul lui Lupu! zice Arion); înţeleg că fără dl. Marghiloman nu se poate înfăptui ceva durabil, însă dl. Marghiloman n-a vorbit niciodată politică cu mine" (dar lunga noastră convorbire de la 22 iulie?...). El lasă să se înţeleagă că ar voi să mă vadă şi Costică stăruie să merg, — ceea ce eu refuz să fac, mai cu seamă după comunicarea de ieri-dimineaţă. (Colonelul ar vrea să joace rolul politic principal, care nu e de talia sa). — Apoi, Hentsch se plânge de indiscreţii: „Stere ştie tot ce s-a petrecut între d-nii Carp şi Marghiloman. El a raportat convorbirea lui Spiess" (din nou revine numele acesta). A vorbit apoi de un ofiţer von Osten, care, „venind la dl. Marghiloman — nu l-am văzut niciodată — a urmat după asta un raport al poliţiei" (n-am înţeles nimic).
Toată lumea ştie că, după întrevederea mea cu Carp, a fost în secret la Sinaia; de aci observaţii de la Tiilff, că „îşi riscă poziţia lui" etc... în scurt, o agitaţie pe care nu o explică chiar scurtul termen de 10 zile pe care colonelul îl acordă căderii Moldovei!
Curios de constatat că Hentsch, care se plânge de indiscreţiile altuia, a raportat lui Lupu
K. ceea ce spusesem despre uşurinţa lui, tocmai când el, Hentsch, se năpustise asupra lui Lupu. I-a spus chiar că el ştie că Lupu luase masa la mine, deşi îl vorbisem de rău. Extraordinar lucru pentru un negociator! Faptul mi-a fost comunicat de Hinna şi confirmat chiar azi-dimineaţă de Paul Teodoru.
— Dl Konradsheim venind să mă vadă, aşa-zicând pentru hârtiile mele de drum, am fost obligat să-i spun că plecarea mea va fi poate amânată indefinit, în urma demersului de ieri. îi mărturisesc că singurii el şi Ştirbei au cunoştinţă de asta şi că aş voi ca şi contele Czernin să ştie pentru ce lipsesc de la întâlnire.
— Mi se dau în păstrare două acte: — întâi: O ordonanţă a Primăriei din Câmpulung, obligând populaţia, sub pedeapsă de amendă, să salute pe ofiţerii Centrali; al doilea: Un exemplar al circularii Carp, numerotat şi vizat de cenzură... în sfârşit, tot ce trebuie pentru a-i da pecetea presiunii militare germane.
7 august. — Vollanka confirmă ştirea că frontul de la Şiret e forţat la Focşani şi că râul a fost trecut în trei puncte. Comunicatul de azi nu suflă o vorbă.
— Ieşire violentă din partea lui Vârnav contra lui Dobrovici, şi tot cu această ocazie plângere contra lui Lupu şi Carp. Foarte emoţionat, el afirmă că lipsa de combustibil a fost calculată pentru a permite unor speculatori să-şi vândă pădurile lor pe preţuri nebune.
Mai vorbeşte de o tranzacţie încheiată cu Eftimiu, în sumă de 65.000 lei, foarte secretă şi achitată înainte. Faptul e că Dumitropol, avocatul lui Eftimiu, e unul dintre cei mai zeloşi carpişti.
— Noua propagandă a lui Lupu Kostake. E vorba de discursul ţinut lui Iorgulescu. în substanţă spune: m-am înţeles cu Carp în totul, dar abia sosit la Bucureşti am aflat că Regele nu părăseşte Moldova şi atunci...
mi-am schimbat părerea. — Suntem în plin Bizanţ!...
— Mi se aduc detalii asupra modului de a se culege semnături. Re-ceanu (Ilfov) convoacă pe săteni şi-i pune să iscălească „pentru a obţine pacea". Proprietarilor le arată un al doilea registru, pe care sunt obligaţi să înscrie pe toţi cei care refuză, „ca astfel germanii să cunoască pe aceia care s-au declarat contra lor". (Dimitrie Dobrescu). Şi aceia care autorizează astfel de manopere, ştiu că starea viitoare a ţării nu va fi pacea. Unii proprietari, ca R. Odobescu, recunosc că nu protestează, de teamă „ca să nu păţească ceva". Prefectul de Giurgiu a trimis petiţii unora, spunând să facă propagandă, căci numai astfel am putea împiedica pe austrieci să ne ia Ohenia (Diescu). în Prahova, preotul Popescu-Mălăeşti a aflat că la sate se smulg iscălituri, promiţându-se Bsarabia. în Ilfov, Rahtivan a văzut primari mergând cu jandarmi nemţi să adune iscălituri de la oameni. Aşadar, la această autoritate va recurge Carp pentru a-şi stabili-o pe a sa!
— Am văzut pe Stere. Hentsch s-a plâns lui Arion că am povestit lui Stere convorbirea mea cu Carp, în timp ce eu văd pentru prima oară pe Stere acum, după vizita de la Călineşti. Stere a scris lui Horstmann că renunţă definitiv la proiectul apariţiei ziarului său, motivând că această apariţie ar fi neplăcută lui Carp. M-a întrebat formal dacă am vorbit cu Carp despre dânsul. A trebuit să-i spun adevărul. Deoarece Hentsch afirmă că menţine şi consideră ca ceva îndeplinit înţelegerea Stere-Carp, Stere conchide că, sau Carp nu spune tot adevărul, sau în realitate bate în retragere. Eu cred că mai curând colonelul s-a încurcat în negocierile sale.
8	august. — Succesul pe frontul Focşani e anunţat cu multă prudenţă în comunicat şi nu se mai vorbeşte de trecerea Şiretului. Cu toate astea se afirmă din nou că râul a fost trecut la Ciuslea.
— Ieri-seară, Tzigara mi-a spus că Hentsch va veni să mă vadă. Ce însemnează această nesocotită manoperă de a se anunţa mereu, ca şi când o astfel de vizită ar fi ceva miraculos?...
— Aflu de la Paul Teodoru că vizita mea la Berlin e rău văzută de grupul Carp. Iată cum explică Teodoru: „Carp se teme ca din convorbiri înţelegându-se că ar putea încape ceva concesii, acest lucru să nu slăbească puterea lui de rezistenţă". Aşadar, lovitura porneşte de aici şi, evident, Carp are singur monopolul independenţei şi patriotismului. Paul Teodoru blamează „pantahuza", dar o va iscăli, dacă P. Carp i-o cere. El găseşte pe Lupu copilăros şi orbit de nebunia măririlor. Nu pare a mai avea încredere în Neniţescu, ca şi Golescu, inseparabil de Paul Teodoru, tratat acum de imbecil... Şi iată cine dă tonul în politica noastră!...
9	august. — Cu siguranţă, la Focşani, oprire. Comunicatul menţionează că străpungerea s-a lărgit, însă nu spune nimic despre trecerea Şiretului, în oraş, circulă zvonul că inamicul a fost bătut.
Spre seară, Rujinski a spus lui Ştirbei că românii s-au bătut cu disperare, că pe linia de bătaie se aduceau neîncetate regimente proaspete, dar că frontul începea să se clatine. în vremea aceasta, Carp pune să se iscălească moţiuni!...
10	august. — Comunicatul înregistrează lupta vie care se dă la Focşani, precum şi masele de oameni aruncate în foc. Nici o schimbare, — motivul se subânţelege — pe restul frontului.
— Em. Culoglu a venit să mă vadă. Liberal disideni Brătianu „a violat Constituţia". Nu recunoaşte însă superioritatea lui Stere şi critică cu violenţă pe Simionescu. Şi aici acord perfect!...
— Popescu îmi spune că acţiunea austriacă va fi întărită şi că se va trimite altcineva cu mai multă greutate decât Konradsheim.
El crede că politica lui Hentsch nu e cunoscută la Berlin şi că însuşi mareşalul Mackensen nu aprobă modul de a vedea al lui Carp. — Până la ce punct informaţiile lui sunt exacte?...
— Mă informez la d-na Lydia Filipescu despre reîntoarcerea contelui Praschma, care, plecând la Berlin, mi-a scris acum douăsprezece zile: „vă aşteaptă la Berlin"... Am încercat, cunoscând discreţia sa, să-i vorbesc de intervenţia lui Hentsch de a împiedica călătoria mea. îi spun că voi vorbi de aceasta cu Praschma, când, peste două zile, voi fi fixat situaţiile într-o scrisoare pe care o voi trimite lui Mirbach. Săptămâna e aproape trecută şi nimeni până acum nu mi-a spus care sunt acele chestiuni grave pentru care „e nevoie de mine aici".
Seara primesc de la d-na F. biletul următor: „Vineri. Prietenul nostru doreşte mult să vă vadă şi va veni îndată ce va fi posibil. Nu faceţi nimic înainte de a-i vorbi. Ştiri bune. Nu-i vorbiţi de aceste cuvinte. Eram nerăbdătoare să vă scriu imediat".
— în aceeaşi seară, primesc următorul bilet de la d-na Didina Can-tacuzino: „Dragă prietene, A. Sturdza a sosit acum cu un mare număr de ofiţeri. Evenimentele se precipită. Fi foarte atent. Arde scrisoarea".
— Kiriacescu ştie că manifestul mitropolitului s-a tipărit în 40.000 de exemplare.
11 august. — Telegramele anunţau ieri un atac în direcţia Adjud, ceea ce pentru unii însemnează confirmarea luptei de pe Şiret la Ciuslea, şi pentru alţii o mişcare de învăluire făcută pentru a captura armata română (?).
— Comunicatul anunţă azi că mai multe divizii germane au trecut Suşiţa şi atacă cu succes în direcţia Adjudului Nou. Succesul acestei întreprinderi pune în pericol Armata lui Averescu, care luptă în regiunea Bacău.
— Au sosit 60 de ofiţeri de la Crefeld. Nu s-a comunicat nimic la Crucea Roşie, care îngrijeşte de prizonieri la Bucureşti. Au fost duşi la hotel „Bratu" şi azi-dimineaţă au fost evacuaţi la Buftea şi Mogoşoaia.
Lupu mi-a promis lista lor. Se lăuda că le-a distribuit cei 2.000 lei, „pe care i-a câştigat ieri la Club"!
Ştiu prin Ştirbei că, la sosirea ofiţerilor, Lupu le-a ţinut un discurs. Tzigara mi-a confirmat şi dânsul faptul.
Ce au putut ei să semneze?
— Convorbire cu Lupu Kostake, care vine să mă vadă, sub pretextul neînsemnat de a-mi da o explicaţie relativ la o mică discuţie cu Simiones-cu, la Club. — îl întreb: „Care e situaţia lui Sturdza? A părăsit frontul?"
— „Da, e dezertor! După ce s-a luptat, şi s-a luptat bine, pentru că a fost propus pentru gradul de general, i s-a dat ordin să ia un alt comandament, înapoi, pe Prut. Dânsul n-a primit şi împreună cu Wachmann a fugit într-un automobil". (Textual)
Lupu îmi remite manifestul mitropolitului. E redactat de Virgil Arion. Se propusese un apel semnat de oameni politici; el, Lupu, a propus manifestul mitropolitului. — Lupu mă întreabă: „Tot eşti supărat pe mine?"
— „Nu, însă blamez pantahuza".
El îmi explică pe larg că lucrul acesta s-a făcut ca să nu pară Carp prea izolat. Mă căznesc inutil să-i înfăţişez greşeala şi actul odios al acestei manopere.
„Mackensen, adaugă el, a dat cele mai bune asigurări. Vorbeşte chiar de întreaga Basarabie; vrea o Românie mare şi tare. în proclamaţia sa, Mackensen va declara că nu primeşte a trata cu Dinastia, nici cu Guvernul. Pentru ce continui să rămâi deoparte? Armata trebuie desfiinţată şi refăcută în număr restrâns, căci nu mai avem ofiţeri. Nici o responsabilitate ministerială, pentru a nu mai îndura de acum înainte tirania electorală a partizanilor. Nu suntem noi oare ultra-democraţi? Palade şi Take Ionescu, miniştri, o dovedesc... Ţara după Fanarioţi, a fost pervertită, mai cu seamă de intrigile Austriei; iată de ce nu vrem să mai auzim de ea; cunosc sentimentele lor şi «Martha mi-a scris acuma în urmă asupra acestui subiect». (Risum teneatis!...) Ne trebuie un Rege serios, încercat, german ..." — Eu: „Dar s-a vorbit de un Prinţ bavarez?" — El: — „Acestea sunt tot intrigile Austriei, al cărei agent este Netzhammer".
— Contele Praschma s-a anunţat pentru ora 5. El îmi declară cu multă insistenţă că n-a văzut nici pe Hentsch, nici pe Mirbach, într-adins, ca să nu aibă nici un contact. Are amabilitatea să-mi spună că sunt realmente necesar, însă nu se credea că lucrurile vor merge aşa de încet în Moldova. Impresia lui e că Berlinul nu va desemna imediat pe viitorul Suveran. Şi pentru că nu împărtăşeşte opinia lui Carp, el îmi spune că nu crede că s-ar putea răsturna Dinastia, deoarece lucrul acesta ar crea dificultăţi la încheierea păcii. în orice caz Suveranul ar trebui să fie ales, şi el admite toate părerile mele asupra acestui subiect. „ Numai — adaugă el cu naivitate — dacă votează Camera anexiunea la Austria?... " (Cine poate să le bage în cap astfel de idei?) Din dezvoltarea ce caută a da ideii sale, înţeleg că la mijloc e tot Stere care-i ameţeşte.
Praschma îmi mai spune: „Dacă aş fi Guvernul german, aş ţine cu mult mai mult la România decât la Polonia". Pentru conte — care mi-a declarat că i s-a oferit un loc în Guvern, dar pe care a ţinut să şi-1 rezerve pentru mai târziu , pacea se apropie, probabil în ianuarie. Discursurile lui Lloyd George şi mai cu seamă dificultăţile guvernamentale din Franţa o indică. „în curând vom avea un Guvern Clemenceau, deci anunţarea păcii!" în privinţa aceasta, îi arăt cât ar fi mai eficace a se încheia pacea cu Dinastia noastră decât cu un Guvern provizoriu. El îmi răspunde că la Berlin se gândesc la aceasta. — „Dar, spun eu, trebuie încercat lucrul cu oameni politici, nu cu afişe". — El ezită în faţa dificultăţilor punerii în practică şi convine că singur un om cu greutate poate face încercarea; dar care e acela care s-ar aventura printre ofiţerii franco-englezi? Regele e oare liber? — îi răspund că dacă nu i se dă nici o garanţie, dacă se simte părăsit, e sigur că nu va mai avea putere să reacţioneze. — Nu i-am spus-o, dar m-am gândit destul la răul pe care ni-l face Carp în orbirea lui! Nici nu poţi sugera idei care să cruţe puţin sângele bieţilor noştri români!
12 august. — Soldaţii noştri se bat cu eroism. Ieri, Praschma era cu totul uimit de rezistenţa extraordinară pe care armata noastră o desfăşoară în toate punctele. „Dar pentru ce?" întreba el surprins.
Comunicatul de azi-dimineaţă spune că inamicul a fost aruncat în văile Slănic şi Oituz «der zăh sich wehret» (care se apără cu turbare) şi, mai jos, vorbeşte de atacurile disperate, de şapte ori reînnoite... Cu toate acestea, Centralii au succesul de partea lor, iar trupele care rezistaseră aşa de bine în văile Caşinului, Oituzului şi Slănicului, sunt acum în retragere. E vorba, probabil, de atacul anunţat de două zile la Suşiţa — direcţia Pan-ciu-Adjud. — Trupele Averescu sunt ameninţate să aibă retragerea tăiată.
— Austro-germanii s-ar afla chiar înaintea Târgului Ocna. Lipsurile trecute sunt cu prisosinţă împlinite.
— Colonelul Verzea a aflat cum colonelul Sturdza, în discursul ţinut ofiţerilor, s-a rostit astfel: „Cine vrea să contribuie cu noi a reclădi ţara noastră sub ocrotirea germană, n-are decât să iscălească şi va fi repatriat".
Vorbele acestea au aruncat o teribilă sămânţă de discordie printre prizonieri, care şi-au azvârlit unul altuia cuvântul de trădător. De asemenea se zice că şi ieri, la hotelul „Bratu", cuvântarea ţinută celor cincizeci de ofiţeri a mărit nemulţumirea. De notat, că singurul care a fost pus imediat în libertate a fost Pop Şerbănescu căruia i s-a dat un loc la jandarmii din Bucureşti.
— Ieri, Neniţescu a fost printre cei dintâi care s-au dus să vadă ofiţerii sosiţi. Era de faţă când li se vorbea.
Tot dânsul — după cum am aflat de la d-şoara Neuman — a insinuat unui magistrat că & pus pe lista neagră, prin faptul că a refuzat să semneze. pantahuza: „Dar cum? D-ta să fi în contra armatei germane?"
— Lupu mi-aduce lista ofiţerilor sosiţi şi care au fost expediaţi la Mo-goşoaia şi Buftea. La prânz, a spus în faţa tuturor că-i va trimite la Luca Niculescu sau aiurea „să se înţolească", căci sunt în lipsă de toate.
Pentru ce aceste cuvinte, când Sturdza stă ascuns în Bucureşti (s-a încercat să-1 ascundă chiar de prefectul de poliţie, mi-a spus Tzigara) şi când ofiţerii au fost imediat expediaţi în camioane afară din Bucureşti?
13	august. — Bătălia e formidabilă. Aceasta rezultă şi din comunicatul nemţesc şi din cel românesc. Pe Oituz, Centralii au luat Grozeşti şi se pare că obiectivul trupelor care înaintează pe aci şi acela al trupelor care se află în faţa Târgului Ocna, este de a atinge Oneşti, nod de comunicaţie, încăierare generală şi sângeroasă.
— Mavroiani îmi relatează: fiul lui Burghelea este prizonier; are grad de plutonier. A fost chemat, acum opt zile, împreună cu alţi şase soldaţi la inspectoratul de prizonieri şi acolo VirgilArion şi Victor Beldiman au încercat să-l dăscălească şi să-l convingă a trece liniile ca să îndemne pe soldaţi a se preda. I-au vorbit şi de 30.000 lei... Burghelea a refuzat categoric. Au voit să-i citească manifestul mitropolitului Konon, dânsul a refuzat de asemenea. Rezultatul: şase zile ţinut la Tonola, pentru a împiedica indiscreţiile. Acum fiind liber, tânărul nu se fereşte să vorbească, după cât se vede. El a povestit tot lui Mavroiani. Aceasta coincide cu ceea ce se pusese la cale în conferinţa ţinută la 5 august.
Se crede că şi pe lângă ceilalţi ofiţeri aduşi alaltăieri, s-au făcut aceleaşi încercări. Şi, cu toate acestea, cei care fac o astfel de ispravă, nu sunt germani, ci un ministru şi un alter-ego al lui Lupu Kostake!...
14	august. — Lupta continuă cu furie pe tot frontul de la Şiret la Trotuş. Ieri se anunţa căderea Panciului, care e una din cele mai tari poziţii, şi apropierea din ce în ce mai mult de Târgu Ocna, deoarece se menţionează de ocuparea gării Saline, pe care buletinul o numeşte greşit gara Slănic.
Vollanka mi-a spus că sosirea trupelor de rezervă s-a terminat şi că opt divizii de pe frontul Galiţiei orientale au fost transportate azi prin Pre-deal-Ploieşti-Buzău, şi evaluate la 120.000 oameni, fiind siguri a da lovitura de graţie pe frontul moldovean!... — „Guvernul" nostru mobilizează de asemenea; Victor Beldiman pleacă azi la Berlin în calitate de curier de cabinet (compartiment de clasa întâia, rezervat, îmi spune Dombrowsky!). Se pare că ştirile aduse lui Carp nu l-au satisfăcut. (Plecarea amânată pe mîine; anunţată mie direct).
— Dombrowsky — care vâna adeseori cu al doilea Quartier-Meister Boecklin — îmi comunică că de la Viena se va trimite în locul lui Konradsheim o altă persoană, cu mai mare vază, care să poată vorbi mai ferm în numele Austriei.
— Vollanka. Sâmbătă seara a fost în cercurile militare mare mişcare. S-a crezut, la un moment, că soseşte Hindenburg. (Zvonul a circulat şi în oraş.) în orice caz, Mackensen e azi în oraş. E vorba să se mute Cartierul General la Râmnic.
Mackensen este foarte leal, nicidecum duşman al Austriei şi nu e, desigur, în curent cu instigaţiile lui Hentsch în contra Austriei. Vollanka a întrebat pe un ofiţer din Statul-Major german dacă Berlinul e în curent cu uneltirile politice ale colonelului şi dânsul i-a răspuns: „gewiss nicht!"; în curând va vorbi Czernin „grob" (wird ganz grob sprechen).
Fapt caracteristic: Vollanka îmi spune că printre ofiţeri e mare agitare deoarece nu li se permite să-şi aducă soţiile lor în Bucureşti: „la noi murim de foame, iar aici găsim de toate".
— La căpitanul Ielkmann (Zentral-Polizei, Abt. Politik), la care mă găseam pentru afacerea d-nei Lizon Greceanu, condamnată la un an închisoare pentru că a ascuns armele soţului său (generalul Robescu, pentru acelaşi lucru, a plătit o amendă de 3.000 lei; iar Pop Şerbănescu nimic)
— aflu că se pregătesc noi liste de ostatici. Ziua de 13 august era cea din urmă zi acordată Guvernului român pentru schimbul între internaţi cu ostatici. Guvernul, la început, a promis, acum însă se face că n-aude.
Germanii sunt decişi a trimite pe ostatici în Bulgaria şi a aresta şi pe alţii. Or, la sfârşitul lui mai, când am văzut pentru prima oară pe Hentsch, dânsul mi-a spus că nu va mai ordona nici o arestare şi că nu mai vrea să cadă pe capul lui răzbunarea Austriei. Aceasta însă nu se potriveşte deloc cu realitatea.
Prin Kiriacescu, care îmi aduce aceeaşi ştire, îmi dau seamă că e ceva care se ştie de mai mult timp.
15 august. — Mari transporturi de trupe pe linia Giurgiu. Trenurile civile nu mai circulă. Se aduc întăriri turce şi bulgare pe frontul din Moldova. Această mare bătălie va lăsa în urmă bătălia naţiunilor din veacul trecut.
— Chestiunea ofiţerilor aduşi de Sturdza întărâtă pe toată lumea şi misterul de care e înconjurată deşteaptă toate bănuielile. Sturdza se ascunde. L-am întâlnit, din întâmplare, la hotel „Bratu", unde mă dusesem să văd pe locot. Haşigan. Era însoţit de Lupu, care vizitează continuu pe ofiţeri, deşi nu l-am văzut niciodată în vreun alt lagăr de prizonieri, de la decembrie, de când îi avem în Bucureşti. Sturdza se scuză că nu mi-a făcut vizită, „dar nu pot să mă arăt câteva zile" şi adaugă: „Sper că eşti de acord asupra a tot ce se face". — îi răspund: „Nu ştiu nimic şi nu mi s-a spus nimic". El era deja în spatele meu aşa că nu ştiu ce cap a făcut!
In oraş, există convingerea că se caută ofiţeri pentru a-i trimite ca emisari pe lângă soldaţii noştri din Moldova, spre a-i decide să se predea.
Nici un discernământ: S-a adus căpitanul Grigorescu Gheorghe, un ofiţer reformat, rău văzut, pentru a-1 numi la Poliţie. Căpitanul Voia de la Escortă râdea el însuşi de zelul germanofil de circumstanţă ce a trebuit să depună pentru a se întoarce mai repede în ţară.
Am notat deja cazul lui Pop Şerbănescu. Wachmann şi Constantinescu Stelian au fost numiţi la Bukarester Tageblatt, iar Chercea, şef de cabinet al lui Lupu.
— Dl. Konradsheim a venit la mine mai mult după ştiri, decât să-mi comunice ceva. Dar, a sfârşit conversaţia asupra politicii momentului prin concluzia: „Totul se va sfârşi prin retrimiterea la Regiment a colonelului Hentsch şi a tuturor care-1 înconjoară!" — La o întrebare a mea, mi-a afirmat că a informat pe Czernin asupra cauzei neplecării mele.
16 august. — Tageblatt dă un rezumat asupra fazelor prin care trece bătălia de la Siret-Oituz. Am păstrat această istorisire. Ziarul consacră câteva rânduri asupra ţinutei splendide a trupelor noastre. Comunicatul român nu a fost dat. Cu toate acestea a sosit. Se spune (Corteanu) că e din cauza notei entuziaste: ofiţerii, în cămaşă şi în fruntea unităţilor lor, şarjează cu o furie magistrală. — S-a anunţat oficial luarea capului de pod de la Băltăreţu (Siret-linie dreaptă Focşani-Tecuci) şi col. Sturdza a afirmat că Băltăreţu fiind ocupat: cum se află pe malul stâng, aceasta ar însemna că Şiretul a fost trecut.
— Comicul unit cu odiosul, lupu Kostake ne istoriseşte liniştit că a fost condamnat la moarte şi averea sa confiscata! Aceasta se petrecea la masa de joc ... — îi reamintesc cu ironie că Constituţia noastră nu prevede confiscarea. Cu toate că această poveste e de râs, totuşi s-a răspândit în public şi Tudoriţă (Rosetti) a aflat-o într-o Bancă. A muri pentru patrie!...
Faptul acesta şi telegrama trimisă Regelui relativ la depozitele din Bănci,
— Telegramă menită a nu ajunge niciodată la destinaţie — caracterizează pe personajul nostru, viitor vice-rege, după cum crede!...
— Wachmann, evident trimis de Sturdza, îmi explică pe larg sensul „acţiunii lor": Regenerarea României (prin ofîţerimea, în parte dubioasă, din captivitate?);... latura politică a acestei acţiuni;... politica colonelului Sturdza;... iniţierea prizonierilor;... iată vorbele care reveneau mai des. Ba încă, era un căpitan, Teodorescu, citat cu elogii, care voia să reînvie, ca bază a unui nou partid politic, societatea „Bunul Român", — iar altul, căpitanul Savel Popescu, luase la Crefeld chiar iniţiativa unei liste de adeziune la „politica colonelului Sturdza".
Wachmann a fost ofiţerul de ordonanţă al lui Sturdza, care, pare-se, fusese desemnat să ia comanda Diviziei lui Grigorescu Eremia, când acesta a fost numit comandant de corp de armată. Sturdza luase înţelegere cu colonelul Crăiniceanu, care comanda un regiment de infanterie, şi probabil şi cu alţi ofiţeri asupra cărora Wachmann păstrează tăcere. El trebuia să discute cu germanii garanţiile sub care ei, în urmă, ar împiedica armata să „treacă Prutul". (Nu era atunci — decembrie-ianuarie 1916/17 — chestiunea Prutului la nici o ordine de zi.)
La 4 februarie Sturdza împreună cu Wachmann şi cu ordonanţa au trecut liniile în faţa unui „regiment amic", dar care nu fusese înştiinţat de plecarea lui Sturdza. Au început focuri, s-a ripostat şi aprinderea a fost generală. Ordonanţa a fost ucisă. Asupra lui avea memoriile lui Sturdza, în care dânsul nota toate incidentele vieţii, ca şi conversaţiile ţinute, plus 18.000 lei. „A fost o mare imprudenţă din partea noastră".
Wachmann a sosit în linii, o oră înaintea colonelului. S-au obţinut repede de la Viena şi Berlin toate garanţiile: „atâta încredere inspira colonelul!"...
De aci înainte povestea devine confuză. — S-a reîntors Sturdza şi fugit-a din nou?... Crăiniceanu a fost descoperit şi împuşcat; de asemenea mulţi alţi ofiţeri; dar Guvernul n-a îndrăznit să meargă mult înainte cu această procedură. într-adevăr, un soldat prizonier la Lamsdorff a declarat că făcea parte dintr-un batalion care, împreună cu ofiţerii lui, declaraseră că nu trec Prutul. Au fost trimişi la front şi nimic alt.
Wachmann mai spune că era de faţă când Regele a venit să decoreze steagurile din Divizia Grigorescu. A sosit conducând el însuşi automobilul. Frânt în două, nu a putut aşterne nici zece vorbe în şir pentru a înălţa „cruciuliţa ce agăţa de bastonul steagului". Lui Sturdza iar fi zis pe nemţeşte: „Wie geht es dir, Sturdza?" şi acesta ar fi mulţumit în româneşte... în orice caz, când Sturdza a apărut în Germania, s-a temut să se arate ofiţerilor şi, după 15 zile, Wachmann s-a dus ca un simplu prizonier să sondeze terenul la Dănholm...
17 august. — Lupta continuă uriaşă, înfiorătoare. Nu se spune că trupele noastre cedează şi că se retrag. în toate cazurile, e o retragere bine ordonată, cu contraatacuri viguroase.
Târgu Ocna nu e luat. Comunicatul român din 12 august (în Pester Lloyd sosit azidimineaţă) afirmă că noi am reluat fabrica de sticlă. Acest comunicat confirmă că bătălia aceasta a fost cea mai mare din câte s-au dat pe frontul oriental.
— Vizita colonelului Al. Sturdza (vezi de asemeni 18 august în partea de jos).'El este îngrozit de ce a găsit aici. Indecizie la germani: negocierile pentru ofiţeri durează de luni de zile; intrigi la români. El e hotărât să se retragă la Călineşti şi „să aştepte acolo de va fi nevoie de el".
Relativ la „pantahuza" Carp, dânsul o judecă „cel puţin inutilă". îi vine greu să creadă că Petre Carp e la curent şi că o aprobă. îi arăt că se înşeală. Asupra proiectelor Carp, el credea că e vorba numai de un plebiscit al lui Carp pentru alegerea unui Rege. N-are nici o încredere în pătrunderea lui Lupu. Credea pe Neniţescu inteligent, nu însă un ambiţios prost.
Trec la acţiunea întreprinsă cu ofiţerii. S-ar fi ajuns la soluţia următoare: fiecărui ofiţer repatriat să i se dea locul destinat dinainte.
Vorbesc de diferitele soluţii posibile de pace. El recunoaşte că pacea cu reprezentantul Regelui, care a declarat războiul, ar fi mai eficace pentru a sfărâma blocul. O chestiune directă: „Regele ar putea şi ar fi el liber s-o facă?" El: „Fără îndoială. Regele n-ar avea decât să hotărască şi armata s-ar supune. Armata va face ceea ce s-ar porunci de sus. De altfel, soldaţii şi ofiţerii ar trage cu turbare asupra ruşilor! Tot timpul, pe front, sunt goluri; ruşii ne mai ascultând de nimeni, părăsesc poziţiile lor. în fiecare moment, trebuie aduse rezerve pentru a umple golurile". Acest fapt i-a fost confirmat de maiorul Chiţescu care a fost făcut prizonier. — „Regele se crede el legat de Brătianu?" — El: „Cred că se va scăpa de dânsul fără nici o remuşcare".
Am voit să controlez ceea ce Haşigan mi-a istorisit despre lagărele de prizonieri. La început prizonierii au fost grozav maltrataţi. Dânşii au suferit de frig şi de foame. Canalele fiind îngheţate, drumurile desfundate, cărbunii şi proviziile ajungeau cu întârziere, se distribuiau mai întâi populaţiei civile şi numai la urmă prizonierilor. „Marile Puteri au schimbat politeţe între ele şi au căutat să lovească numai în cei mici".
La Lamsdorff, cei din lagăr mor de foame. Dânsul a văzut 1.200 morminte de români. La autopsie, s-a putut constata că stomacurile lor erau atrofiate.
Oamenii, de altfel, soseau epuizaţi, atât cei valizi cât şi cei invalizi. Schwarmstedt fusese la început un lagăr de represalii. Când a fost lichidat pentru a-l transforma într-un lagăr aspru de ofiţeri, i s-a schimbat numele primitiv; până într-atât reputaţia sa era de îngrozitoare.
Haşigan mi-a spus că prizonierii aveau perne umplute cu paie putrezite şi că, noaptea, smulgeau paiele de pe paturile lor mizerabile pentru a mesteca ceva!...
Sturdza a fost consultat asupra soartei a trei ofiţeri evadaţi şi închişi la Kustrin şi pe raport a scris: ei nu merită nici o pedeapsă, căci dacă aş fi fost şi eu în lagărul din Schwarmstedt, aş fi făcut exact ca dânşii...
Ni s-a raportat la Crucea Roşie că soldaţii se întindeau pe pântece ca să nu fie văzuţi cum mâncau iarba...
— Tzigara-Samurcaş vine să-mi anunţe că voieşte să se retragă. „Se vor cere de la dânşii lucruri dezagreabile" — presupun că e vorba de campania cu iscăliturile; — afară de asta, toţi se ascund de el, cum de pildă a fost cazul cu manifestul, apoi sosirea lui Sturdza; el preferă să plece curat.
— Bărbăîescu îmi arată îngrijorarea sa: Tzigara i-a spus că s-a săturat de atâtea plictiseli. Cu un altul i-ar veni greu să servească. Lupu a voit să-i încredinţeze oarecari servicii politice; dânsul a refuzat. I-a cerut atunci să-i recruteze patru sau cinci agenţi spre a-i instala pe culori. Bărbătescu i-a prezentat pe Penciulescu şi alţi trei takişti sau liberali deocheaţi. Lupu le-a ţinut un mare discurs: marile evenimente care se prepară... opera însemnată de adus la îndeplinire... Bărbătescu e înmărmurit de naivitatea lui Lupu, care nu cunoaşte pe nimeni şi nu ştie nimic din organizarea' politică.
— Banca Generală geme de ţărani — femei cu deosebire — care vin să expedieze bani pentru prizonieri. La Crucea Roşie s-a înregistrat un mare număr de pachete individuale predate de ţărani.
18 august. — întrebuinţarea jandarmilor germani pentru a smulge isv călituri continuă. Colonelul Hentsch lucrează cu sârguinţă împreună cu Lupu. Beldiman e expediat în grabă la Berlin, iar mie nu mi se dă nici o urmare la comunicarea pe care mi-a făcut-o Mirbach la 5 august. Nu înţeleg ca lucrurile să se petreacă cu uşurinţă şi scriu lui Mirbach. Am trimis scrisoarea la biroul său şi Mirbach a iscălit pe plic de primire. Singur G. Ştirbei e la curent. Am ţinut să se ştie că am simţit manopera şi am grijă să-i reamintesc că „vizita mea fusese agreată la Berlin".
— Vizita unui profesor L, V. Stadeczky de la Cluj, adus de Dombrow-sky, care îmi şopteşte să fiu circumspect. N-a vorbit decât de Ungaria şi Bulgaria. A mai fost altădată în România.
— Răniţii curg. A trebuit să punem la dispoziţia autorităţilor germane spitalul nostru de la Şcoala de Poduri şi Şosele, precum şi cel de la Şcoala de Comerţ.
— Brănişteanu îmi anunţă că Lumina va apărea. Hentsch s-a răzgândit şi li s-a comunicat că ziarul e autorizat să apară şi ar fi de dorit ca aceasta să se facă repede... Se pare că deja cuvântul de ordine este: e indiferent dacă aceşti domni se înţeleg sau nu. Faptul acesta e o confirmare a ştirii că Berlinul a preferat să nu sufle nimic pentru moment şi să lase pe Carp în aer. îmi reamintesc că Sturdza mi-a spus ieri: „Nemţii socotesc că pot aplica la noi sistemul «divide et impera»!"...
— Vârnav tratează pe Dobrovici de tâmpit, dedându-se la tot felul de afaceri. Ar fi vândut cu 150.000 lei un vagon de alcool până aproape de front. Deocamdată, Manliu, pe care tatăl său îl expatriase pentru un furt de argintărie, trafichează cu orice-i cade în mână. Lupu e de o „inconştienţă şi de o incapacitate catastrofale".
— Depeşele anunţă că Papa a adresat tuturor Puterilor propuneri de pace. Nu se cunosc încă condiţiile. S-a zis că Papa ar dori ca această manifestare pentru pace să fie concomitentă cu a treia aniversare a sa. însă data nu coincide nici cu ziua de naştere, nici cu data suirii în Scaunul papal. E oare vreo legătură cu noua atitudine germană despre o pace sigură pentru ianuarie?
19	august. — Azi-dimineaţă, nici un comunicat al Armatei Macken-sen. Comunicatul de pe frontul Arhiducelui Iosif, de altă parte, nu dă decât cifra prizonierilor făcuţi din ziua de 19 iulie, începutul ofensivei în răsărit.
Comunicatul român cu data de 18 august vorbeşte de un atac respins al nemţilor, la fabrica de sticlă din Târgu Ocna. Nimic mai mult. Se pare că s-a ajuns la un punct mort.
— Părerea lui Spiess, cu care am dejunat, asupra României: „în fond, Berlinul nu ştie ce vrea". — „ Cu atât mai mult, replic eu, ar trebui să lase lumea în pace şi să nu mai agite politica aceasta ". — El: „Perfect de acord".
20	august. — Pe frontul nostru stagnare complectă. Lupta din Flandra continuă cu înverşunare. Italienii se redeşteaptă şi o mare ofensivă începe şi din partea aceasta. în Moldova aproape nimic. Comunicatul austriac, care vorbea despre urmărirea armatei române în retragere, a devenit mut asupra acestei chestiuni; iar comunicatul român din 19 august menţionează că pe frontul de luptă de la Mărăşeşti, de 13 zile, aceasta este prima pauză ce se poate înregistra.
— Vorbe de gazetar: Popescu pretinde că e vorba de neînţelegere între Ludendorff şi Hindenburg şi că Michaelis e de partea acestuia din urmă.
— Defilare de internaţi care vin să solicite intervenţia mea, când eu nu pot nimic: Motru, Dumitrescu-Câmpina şi Ioachimovici. De la Motru aflu că primul manifest al Universităţii, pe care 1-a semnat, — singur — era redactat de Onciul, însă acesta s-a ferit să-1 iscălească.
21	august. — Nici o ştire importantă de pe frontul nostru. Se face numărătoarea prizonierilor la Mărăşeşti. Aceasta însemnează că nu e nimic de comunicat. Dar, afară de marea ofensivă italiană, un atac formidabil francez a început la Verdun. Afară de Salonic, e o ofensivă înverşunată pe toate fronturile.
— Enciclica Papei spune, cu drept cuvânt, că pentru toată lumea onoarea armelor este neştirbită şi că ar fi o nebunie de a mai continua un război inutil, pentru că toţi sunt de acord că nu vor fi nici cuceriri, nici despăgubire, libertatea mărilor, „care sunt comune lumii întregi". De două ori, Papa revine asupra zădărniciei continuării războiului.
— Dl. Horstmann, invitat la dejun după dorinţa sa: — „E un lucru copilăresc a crede pe cancelarul Michaelis ca fiind omul lui Ludendorff. El este omul care va restabili balanţa între civili şi militari şi cum nu ţine la locul ce ocupă, nu va avea faţă de dânşii slăbiciunile predecesorului său, care ţinea să-1 păstreze.
Kuhlmann nu se va lăsa să fie călcat pe picior de către militari. Foarte bogat prin femeia sa care a murit; ajuns la cele mai înalte demnităţi în scurt timp, bavarezul, ferm până la brutalitate, va reda diplomaţiei rangul ce i se cuvine în hotărârile afacerilor.
Exemplu: a numit pe Bernstorff la Constantinopol cu toate că militarii voiau ca ambasador pe atotputernicul ataşat militar generalul Lossow. Trebuie răbdare şi să profiţi de momentul oportun"; de două ori, elogii aduse „răbdării" lui Mirbach. (Aşadar Mirbach aşteaptă ceasul pentru a pune pe Hentsch sau pe oricare alt militar la locul lui...)
Regretă că nu m-am dus când mă îndemnase dânsul şi că am aşteptat întoarcerea lui G. Ştirbei. Aş fi fost acolo (Berlin) în epoca când „toate aceste intrigi se ţeseau aici". — Eu: Ar fi interesant, de pildă, de a examina dacă o pace cu România oficială — la ceasul acesta — n-ar fi posibilă şi dacă această pace n-ar face altfel de spărtură în Antantă decât o pace separată ce se doreşte cu o Românie ocupată. Mai insinuez că Regele, după spusele lui Sturdza, este liber şi că armata îi este supusă. — El: „în orice caz, aceasta ar fi imposibil din cauza Austriei".
Dânsul îmi vorbeşte apoi de plecarea precipitată a lui Boecklin, comandantul Marelui
Cartier, dar nu-mi spune nici o vorbă de plecarea anunţată peste tot a lui Hentsch şi a lui Rosenberg. Mai adaugă că „nimeni nu poate aproba proiectele d-lui Carp. Nu se va răspunde şi, în modul acesta, probabil va înceta criza politică".
Notă dezagreabilă: „Care este Regele care ar consimţi să vină atâta timp cât mai e încă o «Militar-Verwaltung» şi cum să renunţi mai de înainte la acest «Militar-Verwaltung» când azi avem nevoie de grânele d-voastră? Războiul submarin e o prostie care a adus Germaniei duşmănia Americii. Tonajul dispare pentru inamici dar şi pentru noi, şi în viitor nu trebuie să ne mai gândim la închirierea de corăbii pentru transportul grâului; deci rezervorul va fi în România".
           In rezumat: toată politica lui Carp e inadmisibilă. Dar, nici un angajament şi mai cu seamă nici o explicare sau scuză relativ la călătoria mea interzisă.
Se confirmă plecarea lui Esterhazy şi numirea lui Weckerle. Horst-mann îmi spune că împăratul a refuzat demisia şi i-a dat un concediu, încăpăţânarea lui Esterhazy de a se retrage e o notă rea pentru un om tânăr care primise, acum două luni, însărcinarea. E şi o înfrângere pentru Czernin: „A fost mare mirare ca, după şase luni, să i se acorde unui ministru, care navea nici o decoraţie, «Sf. Ştefan» şi acum ordinul «Toison d'Or». Noi a trebuit să-i oferim de asemenea «Vulturul Negru». După acestea, n-a mai rămas nimic. Pentru ce toate acestea?
— La ora 5 văd pe Dombrowsky, care de sâmbătă mă urmăreşte continuu pentru a afla motivul de întârziere a plecării mele. Am aşteptat un semn, dar cum nici Horstmann n-a relevat nimic asupra acestui punct, am vorbit lui Dombrowsky despre demersul lui Mirbach în numele lui Hentsch; apoi de scrisoarea mea fără răspuns şi stăruinţa mea ca Berlinul să fie avizat. Am înştiinţat pe Dombrowsky că românii, afară de G. Ştirbei^ nu ştiu nimic despre afacere. „Nu vreau să trec, spun eu, nici în ochii lui Bussche drept o persoană care se dă deoparte pentru că situaţia pe front nu e bună, nici în ochii lui Czernin drept o persoană, căreia îi este frică de a vorbi cu dânsul, pentru că germanii de aici s-ar supăra".
— Starea prizonierilor noştri din Bulgaria este îngrozitoare. Păstrez o scrisoare a doctorului Mihail din care reiese adevărul. Ştirbei scrie Prinţului Reuse junior, (O.K.M.) reamintindu-i că toate demersurile noastre au rămas fără efect.
Căpitanul lelkmann de la Poliţia-Centrală îmi confirmă că Guvernul român a răspuns în fine propunerii de a se face schimbul între internaţi şi ostatici, însă că nu s-a fixat încă data. Aceasta a supărat din nou pe nemţi şi se aşteaptă ca de la Berlin să sosească ordinul de trimiterea ostaticilor în Bulgaria.
Afară de aceasta, germanii refuză de a pune în libertate pe acei cărora le reproşează ceva, ca Dumitrescu-Câmpina, care cinic, în naivitatea lui, spune că n-a primit decât 80.000 lei de la germani şi că a prevenit „cinstit" pe Hennenvogel că la venirea lui Crăiniceanu la jurnal încetase de a putea aduce vreun serviciu.
22 august. — Pe frontul nostru nimic. Din compararea comunicatelor român şi austroungar s-ar deduce că armata austro-germană se află în defensivă. Atacurile Verdun, Champagne, Flandra au influenţat mult frontul oriental.
— Dl. Konradsheim mă vizitează de dimineaţă. îi comunic sensul scrisorii mele către Mirbach. La sfârşit, îmi spune că dacă aş voi să fac propuneri sau să comunic ceva prin scris contelui Czemin, el stă la dispoziţia mea. (Cred că acesta era şi scopul vizitei sale.) Am declinat oferta, căci o comunicare prin scris n-ar avea acelaşi efect ca o conversaţie pentru a examina diferitele faze ale unei chestiuni complexe. I-am spus şi lui dacă, din punct de vedere Central, n-ar fi locul de cercetat spărtura care ar face în Antantă o pace cu România oficială, adică cu Dinastia şi Armata. Ce mare păcat că Hentsch-Carp m-au împiedicat a lucra la Berlin şi Viena în acest sens!
Am mai vorbit despre schimbarea de Guvern în Ungaria. Esterhazy era considerat ca „Strohmann" al lui Andrassy şi dacă Andrâssy nu-i urmează, este că, probabil, „se rezervă".
— După amiază, o cartă de vizită de plecare de la dl. Arthur Rosen-berg. Merge la Râmnicu Sărat, unii zic pe front. A fost înlocuit înainte de a sfărâma „partidul d-liii Marghiloman". Vice-vagmistrul evreu pus să controleze Ministerul de Interne va priva pe Neniţescu de o Egerie menită să-i complecteze intelectul.
24 august. — Dombrowsky vine să se informeze dacă Mirbach a răspuns la scrisoarea mea de sâmbătă. E uimit că n-a dat semn de viaţă. Căpitanul Pallo a plecat ieri şi, de acord cu Konradsheim, va informa Viena despre aceste împrejurări. (Dacă e adevărat, aceşti domni dau mai multă importanţă ca mine micilor fapte de aici.)
— Vollanka, totdeauna bine informat, îmi istoriseşte că plecările lui Boecklin, maiorului Dern (pe care nu-l cunoşteam) şi ale altor mai mici, sunt motivate de traficurile din unele birouri. (Ieri, Matak îmi spunea că a înştiinţat pe Dern de pungăşiile ajutorului său, Monske, cu vinuri. Matak cita fapte.) Vollanka certifică că el cunoaşte cazul unui „ausweis" pentru ţuică, care a costat 15.000 lei.
Vollanka istoriseşte cu o vie satisfacţie că informaţiile culese din ţări neutre, Elveţia mai cu seamă, consideră pe Czernin ca omul care s-a revelat în timpurile din urmă şi care singur e în stare de a face pace. în vizita sa la Berlin, s-a ocupat mai cu seamă de chestiunea poloneză care a dat greş. Polonezii voiesc să fie un Stat, însă nimeni nu se gândeşte a se înscrie în armată. S-au chemat voluntari şi Varşovia n-a dat decât o şută, din care jumătate evrei. Toţi ar voi să se scape de această chestiune, cu riscul de a fi reluată de Rusia. Nimic de făcut cu polonezii, care se găsesc foarte bine, unii la Viena, alţii la Berlin şi restul în Rusia.
(Şi Horstmann şi Praschma mi-au spus că afacerea poloneză n-a dat nimic bun şi a costat prea scump!)
— E bizar că G. Ştirbei a primit o scrisoare de la Martha Bibescu în care spunea: „Francezii nu vorbesc cum scriu. Fac curte Austriei. Czernin e omul zilei şi în el se pun speranţele de pace". Poate că tot din aceeaşi sursă pornesc şi informaţiile lui Vollanka!
— Jean Duca îmi repetă o vorbă a lui Paul Teodoru, care e curată inconştienţă: „Noi am cerut lui Mackensen să atace Moldova!"...
— O notă care zugrăveşte bine regimul Carp. Dr. Cemătescu îmi spunea ieri că e prefect, curator la „Madona" (Craiova) şi inspector agricol. Lupu nu cunoaşte altă persoană la Craiova.
Astăzi, la direcţiunea Băncilor Populare, şj-a făcut apariţia — fiind numit de Virgil Arion — cumnatul său Crivăţ, ex-takist, ghiftuit de Take şi actualmente bombardat membru în comitetul permanent al Instrucţiunii Publice şi în Consiliul de Administraţie al Băncilor. E adevărat că, în interval, a scris la Moldova şi că Bukarester Tageblatt i-a refuzat un articol în contra mea. Tot în acelaşi timp, V. Arion a mai numit într-un post pe un oarecare Pândele Ionescu, un bătrân alcoolic, fără domiciliu, care doarme prin cârciumi sau prin hale. Mare scandal. Căpitanul Martin, delegat german, a trebuit să roage pe Crivăţ să părăsească şedinţa. Şi aceştia sunt oameni, pe care nenorocirile timpului i-au scos Ia suprafaţă şi care lucrează, cel mai sigur, la reabilitarea liberalilor!...
25 august. — Nimic pe frontul nostru. Mareşalul Mackensen îşi prelungeşte şederea la Bucureşti. Statul său Major, de asemenea, e vorba să se reîntoarcă. Operaţiunile sunt deci virtual oprite. Relativ la proiectele afişate de către neîndemânaticii prieteni români, acestea au dat greş complect.
— Kiihlmann a rostit primul său discurs în faţa comisiunii permanente a Reichstagului. El a spus: „am intrat în anul cel din urmă al războiului..." O fi ştiind ceva!...
— Fostul ajutorul de primar liberal Donescu a avut un concediu, a cărei prelungire a solicitat-o în zadar, ca şi ceilalţi internaţi care s-au izbit de un refuz formal. însă nu s-a mai reîntors la Săveni. Neniţescu 1-a însărcinat cu o lucrare la Ministerul de Finanţe şi, pentru a termina această lucrare importantă, a trebuit să ceară oficial o păsuire. Şi tot acelaşi Neniţescu mă învinuia că n-am exilat chiar de pe acum pe Brătieni şi pe liberali!
28 august. — Sfânta Măria. — La dejun, Horstmann. Lupta de la Şiret a fost o înfrângere: „N-avem destule trupe, din moment ce suntem atât de puternic angajaţi la Verdun; nu se mai poate conta pe o nouă ofensivă la Verdun. Nota Papei trebuie să aibă la bază câteva convorbiri preliminare, undeva, poate chiar în Anglia. în Rusia, Kerenski ia în mîinile sale toată autoritatea; (cu admiraţie): e un mare om! Vedeţi cum evoluează cu uşurinţă! Cine ştie dacă nu visează Coroana?".
Horstmann văzuse înainte pe Mirbach. Nici o vorbă despre nota ce i-am trimis la 25 august relativ la închiderea arbitrară a brutăriei cooperative „Viaţa". Germanii au un curios sistem de a-şi crea amiciţii într-o ţară...
— Ziarele reproduc discursul cancelarului cu prilejul constituirii unei comisiuni parlamentare. Este vorba de un comitet de şapte parlamentari care, reuniţi cu şapte delegaţi din Bundesrath, va îndeplini pe lângă cancelar rolul de comitet consultativ permanent. Centrul şi socialiştii dau câte doi delegaţi, printre care Scheidemann şi Erzberger, pe când conservatorii, unul singur, contele Westarp. Ce schimbare! Acest comitet va intra în funcţiune cu ocazia răspunsului la nota Papei. „Cum nu poate fi vorba de schimbarea Constituţiei în timp de război", această comisiune va fi o încercare leală. Cancelarul a precizat că fiecare membru trebuie să hotărască fără „referendum" al partidului său. E un minister parlamentar care se întrevede alături de Guvernul oficial.
— Maiorul Chiţescu a fost expediat azi-dimineaţă. Se pare că ieri-sea-ra, la ora 9, a căutat să mă revadă, însă Bărbulescu 1-a consiliat să nu o facă. Corteanu susţine că e un om de nimic, un escroc, care poate mânca banii lui Lupu, cum a înghiţit averea soţiei sale. Faptul singur al plecării interesează. Lucrul acesta s-a hotărât îmi închipui, după vizita lui Lupu.
— Seara, de pe terasa mea, din toate părţile se auzea muzica. Cele două Cazinouri de ofiţeri din str. Clemenţei ne trimiteau ecourile pianelor, viorilor şi lăutarilor. De zece zile tăcere desăvârşită. Pierderile pe Şiret au trebuit să fie teribile.
Mavroiani îmi spunea că la Cotroceni feldwebelii germani anunţau că la Focşani a fost şi mai greu ca la Verdun...
29 august. — Căldura continuă a fi îngrozitoare. De trei zile chiar serile nu sunt mai răcoroase.
— Comunicatul austriac de azi-dimineaţă anunţă că românii au recucerit poziţiile la nord de Soveja, în valea Suşiţei. Comunicatul vorbeşte de superioritatea numerică a forţelor române. Din contră, în Bucovina, trupele Centralilor, după un mare atac, au luat Boianul, iar ruşii au fost aruncaţi dincolo de Rakitna. Cum această poziţie se află la nord de Doro-hoiHerţa, acţiunea în contra Moldovei s-ar relua ea oare prin acel punct?
— Vizita căpitanului Voia, unul din cei 44. A refuzat o funcţie, pe când Lupu a comunicat ieri numirile la 12 din ei: şefi de poliţie, subpre-fecţi, directori de prefectură, etc. (La Bucureşti nimic, Tzigara a rezistat.) însă zece au fost trimişi pe front, cu alte cuvinte în Statele-Majore ale diviziilor pentru a se întreţine cu prizonierii şi a-i hotărî să se reîntoarcă în linii pentru a face propagandă de dezertare.
Pentru a preciza mai bine însemnătatea vorbelor lui Voia, îi spun; „Atunci, vor fi imediat împuşcaţi dacă trec". — „E şi părerea mea", adaugă dânsul. Aşadar, Lupu continuă planul său! „Mă simt vinovat că am primit să vin", şi apoi el continuă a spune că dacă tatăl său n-ar fi murit pe când dânsul se afla la Crefeld, ar fi refuzat în ultimul moment: „Noi trăiam acolo liniştiţi şi moralmente fericiţi înainte de sosirea lui Sturdza; din momentul acela, ne-am divizat, ne-am bănuit, ne-am acuzat. La Crefeld, ne administram noi înşine, iar colonelul Sturdza comanda lagărul. Maiorul Negruţi era aghiotantul lui; acesta a încurcat lucrurile mai mult. Am fost recomandaţi «pentru întinerirea Munteniei ocupate». în lotul sosit, sunt zece ofiţeri — aproape toţi căpitani — din armata activă. Mi-e ruşine să mă arăt, pentru toţi suntem suspecţi".
— Comentariu asupra spuselor lui Voia. Ieri, la spitalul Ortodoxiei (Nr. 113), doi ofiţeri răniţi: Deculescu — citat prin ordin de zi — şi Dră-ghiceanu s-au bătut cu un camarad care luase apărarea unuia din cei 44. Ei au refuzat să mai locuiască sub acelaşi acoperământ cu ceilalţi.
30 august. — Numitul Chiţescu a plecat marţi dimineaţa. A trimis lui Dobrescu un bilet, relatându-i convorbirea cu Lupu. Dacă e adevărată, Lupu crede că misterul planează asupra manoperii sale; or, maiorul a fost luni seară la ing. Brătescu, unde, faţă de martori, a povestit toată afacerea sa. Bărbulescu era de faţă. Brătescu mi-a istorisit faptul.
— Ofensiva contra Moldovei a reînceput. Armata Mackensen a luat Muncelu, la nord de Panciu. Aceasta taie din ce în ce mai mult estuarul din valea Suşiţa. Una mie prizonieri şi câteva tunuri.
— Opinia lui Witzleben: Nota Papei nu va aduce nimic: „E o glumă". Nodul chestiunii rezidă în Belgia: noi nu putem primi o libertate pentru Belgia, ca apoi să facă din ea o bază de operaţiuni a Angliei pentru un apropiat război. Nu putem elibera aşa mulţi prizonieri: n-avem destule trupe pentru a-i păzi şi cum se bat românii acum şi de ce spirit sunt ei însu fleţiţi, trebuie să luăm precauţiuni suficiente. — „A fost pentru dvs. o înfrângere" — zic eu. — Witzleben, mirat: „înfrângere nu... Am străpuns linia, dar căldura era aşa de copleşitoare, încât trupele nu se mai puteau mişca" (sic).
— Notă bună pentru Neniţescu. El a refuzat să numească pe Wach-marin — fiind dezertor — ca director la Băncile Populare. Deşi ca şi instalat de nemţi, Neniţescu a fost dârz. El a comunicat în scris refuzul său Direcţiunii, — mi-a spus Corteanu. De altfel, am aflat aceasta, prin anticipaţie, chiar de ieri de la V. Maltezeanu. Neniţescu nu e deloc amestecat în afacerea ofiţerilor; s-a ţinut de o parte de dânşii şi dinadins a lipsit din Bucureşti.
— Mirbach mi-a trimis ieri-seară, târziu, o scrisoare, cu data de 29 august, prin care mă înştiinţează că „ideile pentru realizarea cărora cooperarea d-voastră ne-ar fi fost, nu numai preţioasă, dar de cea mai mare importanţă, găsindu-se pentru un moment trecute pe cel din urmă plan, nimic nu s-ar mai opune acum la executarea proiectelor dvs. de călătorie". Restul, formule de politeţe. — Nu voi răspunde îndată. Nu mă voi mişca decât dacă sunt formal invitat să plec la Berlin şi dacă mi se cere avizul.
31 august. — Comunicatul anunţă un nou succes la Ireşti, luat după o luptă aprigă cu toată diversiunea violentă a românilor la Muncelu. Ireşti e la sud-vest de Muncelu. E vorba aşadar de o lărgire a câmpului de bătaie. Se va relua ofensiva? E numai o succesiune de acţiuni locale pentru a restabili un front?... Un ofiţer bavarez, prieten cu Maimarolu, 1-a asigurat formal că nu se va mai relua acţiunea pe frontul român.
Scrisoarea lui Mirbach pare că e în acelaşi spirit.
— Pe Isonzo, a 11-a bătălie care durează de 10 zile, e formidabilă. Italienii au câştigat teren între Goez şi Dolman. Drumul spre Triest, după cum afirma jurnalele, e barat. Aci se dă acum lupta cea mai vie, cea mai aprinsă din toate fronturile.
— Tzigara, foarte nemulţumit, pune din nou demisia la dispoziţia lui Lupu. Regretă că a fost dus la ofiţeri (sosiţi din prizonieratul german), când Lupu le-a ţinut o cuvântare şi, de acord cu şeful poliţiei germane, a refuzat să introducă pe acei ofiţeri în poliţie.
— Hinna de asemenea se plânge de pretenţiile lui Lupu, care vrea să aibă pe primul „său" procuror, în vederea „evenimentelor politice" care se prepară!... (E vorba de PopŞerbănescu). El devine maniac.
— Ieri, Mavroiani a găsit sub o călimară, la Crucea Roşie, un nou exemplar al protestului anonim contra „pantahuzei" Carp. E o ediţie corectată, din care s-a scos numele lui Carp şi care e îndreptată contra Centralilor. După amănuntele ce cuprinde, — hârtia fiind găsită după o şedinţă a comitetului prizonierilor, — Mavroiani crede că autorul ar fi d-na Alexandrina Cantacuzino sau că dânsa ar avea cunoştinţă de acest act.
1 septembrie. — Poliţia germană a făcut o descindere la spitalul „Ortodoxiei", unde a făcut o minuţioasă percheziţie. Presupun că era vorba să se dea de urmele manifestului căruia i se dă atâta importanţă. Nu s-a găsit nimic suspect. Sunt încântat şi pentru d-na Cantacuzino şi pentru Crucea Roşie.
— Apariţia Luminii. Ca ziar, ceea ce poate fi un ziar în ţară ocupată: searbăd. Apelul către cititori ar fi binevenit dacă ar fi fost mai scurt. Se spune că Stere e deja plictisit de rigorile cenzurii.
— în comunicat, nimic pe frontul nostru.
— Am răspuns lui Mirbach că nu mai primesc libertatea de a călători ce mi s-a dat, în sfârşit. Nu vreau să fac un voiaj de amator.
3 septembrie. — Bărbătescu mi-a comunicat că ieri s-a prins, la ieşirea din biserică, un băiat care împărţea acele manifeste, de care s-a făcut atâta vorbă. E fiul maiorului IonescuPăleaţă, un imbecil protejat de Paul Teodoru. Tatăl său a venit la mine azi-dimineaţă. Acest om blând, supus, era peste măsură de mişcat. N-are nimic de zis contra arestării fiului său, 16 ani, în clasa IV-a de liceu; acest lucru îl va face să reflecteze; dar fierbând de mânie, ca un cazan sub presiune, în contra plebiscitului Carp, care a pricinuit reacţia care zguduie întreaga tinerime. După dânsul, agenţii liberali şi takişti fac să intre în mâinile tinerilor un model cu menţiunea „copiaţi şi răspândiţi foarte discret". Şi tinerimea se înflăcărează.
Poate că versiunea este adevărată. în orice caz, această manifestaţie Carp s-a întors contra germanilor.
Am sub ochi exemplarul din Calafat. La început semnăturile: Petre Oprescu, primar; Ion Cernătescu, prefect; apoi, cu calităţile lor, mai desluşit scrise ca numele: ajutorul de primar, patru consilieri comunali, judecătorul de pace, inginerul oraşului, poliţaiul, comisarul, secretarul Primăriei, casierul comunal, registratorul; apoi patru agenţi de percepţie. Toţi aceştia pe prima coloană. în urmă, o serie lungă cu: Farchy, Eskenazy, Levy, Samuel, Gerson, Alcalay, etc. Şase alte coloane de nume scrise cu aceeaşi scriitură greoaie şi stângace de câţiva „agenţi încasatori". îmi pare rău că n-am putut fotografia documentul ca amintire a acestor fapte de necrezut!
— Nimic important pe nici un front. O oboseală generală. Pe „frontul de fier", — aşa 1-a poreclit un ofiţer german — al Moldovei, Armata Mac-kensen se afla în proporţia de 1 contra 3. Deci lipsă de trupe pe frontul oriental şi enormele rezerve de care s-a vorbit atât, poate că nici nu există.
— Mehedinţi a primit ieri pe Haşigan. El confirmă că s-a cerut ofiţerilor români să iscălească, obligându-i a merge pe front, nu pentru a combate, dar pentru a dăscăli pe prizonieri, spre a face propagandă printre soldaţi ca să depună armele. Ca Al. Sturdza şi Lupu Kostake să se dedea la o astfel de manoperă, iată un lucru grozav de închipuit. Cinci ofiţeri ar fi refuzat.
— Lovitură de teatru. Comunicatul de la ora 6, seara, anunţă cu data de 2 septembrie: corpuri de armată germane au trecut Duna şi ruşii încep a evacua capul de pod „la vest" de fluviu. E o ştire importantă. — Comunicatul precedent cu „întreprinderi de patrule, fericite" pentru armata lui Leopold de Bavaria, nu lăsa nimic de bănuit.
4	septembrie. — Comunicatul de dimineaţă: La 1 septembrie, armata a trecut Duna la Uxkull. Ruşii, în retragere, au părăsit, probabil, Riga, căci o telegramă anunţă că, în ziua de 3 septembrie, oraşul a fost ocupat, împăratul ordonă pavoazarea. Cum s-a obţinut acest succes imens? Se aflau puţine trupe pe frontiera de nord? Predare? Trădare militară? Mare victorie?
r
Amănuntele vor fi foarte interesante. Trei încercări ale lui Hindenburg au rămas infructuoase şi din septembrie 1915 o linişte aproape absolută domnea pe acest front.
— Mirbach a plecat, fiind subit chemat, la Berlin. Horstmann, care dejunează la mine, îmi spune că Mirbach va informa cu exactitate asupra situaţiei de aici. Din convorbirea noastră rezultă că el, ca şi Mirbach, dezaprobă tot ce se unelteşte cu ofiţerii noştri. El recunoaşte că Sturdza e dezertor şi se miră că P. Carp nu înţelege că ceea ce face Sturdza este blamabil şi vatămă propria lui cauză. „Toată viaţa lor, ei — Sturdza şi Wachmann, — vor purta greutatea faptei lor".
5	septembrie. — Comunicatul dă unele amănunte asupra cuceririi oraşului Riga şi vorbeşte de lupte îndârjite, însă cu trupele care acoperă retragerea. Riga a fost atacată prin vest şi sud-vest. Dar ceea ce e mai important e comunicatul din astă-seară care anunţă că ruşii au evacuat Dunamund. Acest litoral trebuie să aibă o linie considerabilă de forturi.
Această ocupare a portului, fără nici o rezistenţă, este foarte importantă şi semnificativă. Urmărirea trebuie să fi fost fantastică, pentru că s-a spus că ruşii sunt aruncaţi dincolo de Aa, care e la o mare depărtare nord-estică de Riga.
— La o conferinţă de la Crucea Roşie cu binevoitorul şi inteligentul maior Schwabe, inspectorul lagărelor de prizonieri, am aflat că toţi prizonierii români de origine bulgară au fost predaţi Bulgariei pentru a fi încorporaţi în armata bulgară! — La rugămintea noastră de a nu mai da Bulgariei contingente de prizonieri, maiorul ne-a răspuns că a trebuit să fie expediaţi acolo, ca pedeapsă, 300 de inşi din lagărele unde nici o disciplină nu putea să-i înfrâneze. în acest moment, se află în România 38.000 prizonieri, împărţiţi în numeroase grupe.
— Am întâlnit la Banca Agricolă pe M. Mărăscu, prizonier pe cuvânt, dar care până acum nu e definitiv eliberat. în lagărul de la Cotroceni, el regretă curăţenia, băile, lumina electrică, aerul sănătos din lagărul de la Sopronyek, în Ungaria.
— O telegramă din Copenhaga transmite ştirea din Petrograd că Stiir-mer a murit de uremie. Când l-am văzut încărcat de toate păcatele lui Israel şi acuzat chiar de Iliescu şi
Brătianu, mi-am zis că acest om nu va mai vedea lumina zilei. (Vezi note 9 aprilie.)
— Contele Praschma, la dejun. Reproşuri amicale că nu mai plec la Berlin. I-am răspuns explicit: „S-a zis că această călătorie nu s-ar putea face în momentul unei crize, când aş putea da un aviz interesant. Eu o socotesc ca un semn de neîncredere aproape insultător. Cum de atunci n-am văzut nici un semn de colaborare pditică şi de vreme ce continuă sistemul de a se aşeza centrul întregii politici într-un singur om, în loc de a înnoda relaţii cu un partid, n-aş face în astfel de condiţii, decât un voiaj de reporter politic. Dacă dl. Ktihlmann doreşte să mă vadă, n-are decât să mi-o spună". — El: „O invitare de felul acesta ar fi prea oficială; însă cred că sistemul se va schimba". Acesta a fost singurul punct caracteristic al convorbirii noastre.
Relativ la Riga: „Acţiunea a fost bine pregătită; în afară de alte avantaje — cred că s-au găsit destule lucruri bune — vom avea acolo o nouă bună bază pentru submarinele noastre".
— Carp e în oraş, însă numai în trecere. Ne-am întâlnit la Golescu, Banca Agricolă. I se cere să ia în mână chestiunea preţului recoltei, care în regiunea militară e altul decât cel de la Militar-Verwaltung. — „Ştiţi, răspunde dansul, că nu am cerut şi că nu cer nimic germanilor!" — N-a crezut de cuviinţă să-mi spună un cuvânt asupra urmării pe care o comporta conversaţia noastră de la Călineşti.
6-7 septembrie. — Bătălia e în toiul ei pe Isonzo. E a 19-a zi! Pe Dvina retragere precipitată a Armatei a XII-a ruse. Comandantul ei se plânge de indisciplină şi de soldaţi care refuză să se bată.
— Am văzut pe Dombrowsky. îi comunic motivele refuzului meu de a călători. Privitor la aceasta dânsul îmi mărturiseşte că It. Kersandt, care se află acum în capul poliţiei politice, i-a anunţat, acum opt zile, acordul complect între Carp şi mine: „Din moment ce dl. Carp are direcţia politicii străine, el concede d-lui Marghiloman o oarecare libertate pentru politica interioară". Lt. Kersandt nici nu mă cunoaşte!... Aceşti domni sunt, hotărât, bine informaţi...
— Câteva minute în urmă am văzut pe Konradsheim, care pleacă la Viena. Lui de asemenea i-am explicat motivele de demnitate care îmi inv pun obligaţia de a sta nemişcat.
— Agenţiile anunţă că Guvernul provizoriu rus a dat „în numele Rusiei revoluţionare" adeziunea sa la convenţia din Londra din 5 septembrie 1914. Cu alte cuvinte, nici o pace separată. La Londra au fost temeri în privinţa aceasta. Deci, se admite că legăturile stabilite cu Rusia ţaristă au nevoie de confirmare.
Divulgările generalului lanuskievici, ex-şef al Statului-Major rus, în procesul
Suchomlinov, au permis cancelarului Michaelis de a fixa încă o dată punctul că nu Germania,a dezlănţuit războiul. Telegraful redă comunicările făcute de cancelar agenţiei Wolff. în ziua de 27 iulie, Suchomlinov dădea asigurări pacifice. La 29 iulie lanuskievici le confirma pe cuvântul său de onoare dat ataşatului militar german, pe când el avea în buzunar ordinul de mobilizare generală. La 30 iulie, împăratul Nicolae al II-lea, căruia ministrul şi şeful Statului-Major nu i-au dat formal nici o ascultare, telegrafia la orele 1 1/2 împăratului Wilhelm că mobilizarea, care era generală, nu se făcea decât contra AustroUngariei (Vineri).
— S-a percheziţionat la familia Berindei tot în neghioaba afacere a manifestului clandestin. Sunt convins că, fără absurda încăpăţânare a autorităţilor române, poliţia germană nu şi-ar fi luat asupră-şi o afacere aşa de copilărească.
8 septembrie. — Ieri, la orele 12 1/2, Scarlat Vârnav a fost chemat la Kommandatură; nam mai avut nici o ştire de atunci. M-am pus în mişcare; Theodor Rosetti de asemenea. în fine, prin Tzigara, aflu că a fost predat Bulgariei, care a cerut arestarea lui pentru fapte din timpul când era prefect la Constanţa. Prea din cale afară!
— Pe Isonzo, lupta continuă cu înverşunare. Obiectivul tuturor atacurilor este muntele Sf. Gabriel. Italienii se bat cum n-aş fi crezut niciodată, iar trupele austriece se disting prin multă tenacitate.
— O notiţă care confirmă în totul ceea ce-mi spusese maiorul Chiţescu, adică: pe frontul Moldovei ruşii îşi părăseau adeseori sectorul lor şi fugeau fără a se mai opri. De multe ori trupele noastre au trebuit să facă sforţări eroice pentru a pune stavilă acestor dezerţiuni. Faptul acesta e confirmat din nou de It. Teodorescu, fiul preotului de la biserica Amzei, cu ocazia transportării lui la Slatina. întocmai ca şi Chiţescu, el afirmă că moralul soldaţilor noştri este foarte ridicat. Epidemiile au bântuit, însă mai cu seamă în populaţia civilă. Ruşii se bat rău sau aproape deloc.
— Un avocat, Tănăsescu-Govora, mi-aduce pe protopopul de Vâlcea, ce stăruie să pună în libertate pe episcop, care e închis la schitul Ialomi-cioara (Dâmboviţa). Cu ocazia aceasta aflu că judeţul e dat pe mâna speculatorilor, şi mai cu seamă a prefectului Eitel şi a primarului Kiriakide. Ei speculează prin interpuşi alcoolul, vinul, alimentele şi prin teroare închid gura oricui ar îndrăzni să vorbească. Din contra, „pantahuza" a fost primită cu căldură.
9septembrie. — Iliescu (administratorul meu), întors de la Buzău, a fost (excepţional) autorizat să călătorească cu tren militar direct Focşani-Berlin. Un tren enorm, ticsit, — ceea ce probează că, oricare ar fi circumstanţele, concediile nu sunt niciodată suspendate. Ofiţerii şi trupa au tot timpul permisii pentru a se duce să se odihnească. în tren, militarii istoriseau că toată campania din România nu i-a costat atâtea pierderi ca cele avute la Focşani.
— Demisia lui Ribot.
— La 31 august Hinna îmi spusese că îmi va comunica cât de curând unele chestiuni care mă privesc personal. Astă-seară, după ora 5, dânsul îmi spune că Lupu i-a încredinţat că: „se pusese la cale să fiu luat şi dus în Bulgaria". Aceasta trebuia să se petreacă pe când Neniţescu era la vie, ca să nu aibă aerul că a fost amestecat în ceva. Motivul: sunt acuzat că am distribuit bani pentru a întreţine o propagandă anti-germană!... — Răspund lui Hinna că nu dau nici o importanţă la toate aceste glume. încă una din metodele de a lucra ale unora contra altora; dar de data aceasta, Lupu lucrează contra lui Neniţescu. Hinna posedă dovezi de grave neînţelegeri între dânşii.
10	septembrie. — Nimic de remarcat pe toate fronturile; totuşi, pretutindeni lupta e generală şi violentă. Pe frontul de vest, nici un moment de linişte. Pe Isonzo luptă furioasă. Ocuparea muntelui Sf. Gabriel ar fi importantă pentru stăpânirea munţilor Hermada care astupă trecerea către Triest. — Pe frontul nostru, oarecare activitate şi, cum trenurile spre Buzău sunt din nou întrerupte, se aşteaptă o reluare a luptei.
— Convorbire cu Brănişteanu. El continuă să se mire de puţinul spirit de orientare al nemţilor, care încă până azi nu sunt fixaţi cu obiectivitate asupra oamenilor politici. El atribuie o parte din această confuzie uneltirilor amicilor lui Carp. Nici Stere nu mai inspiră încredere! Mai departe, Brănişteanu îmi istoriseşte cum colonelul Hentsch i-a spus că a făcut serioase mustrări lui Lupu pentru imprudenţele sale anti-austriece: „Cum îşi permite să vorbească, aici, în contra aliaţilor noştri!" Eu surâd, aducându-mi aminte de ceea ce ştiu. (Note, 22 iulie.)
— Se. Vârnav, pus în libertate sâmbătă seara, îmi spune că bulgarii protestează cu "energie şi că niciodată dânşii n-au cerut arestarea sa. De altă parte, la Ielkmann, G. Ştirbei a aflat că arestarea s-a făcut în urma cererii directe de la Sofia.
11	septembrie. — Duelul Kerenski-Kornilov ia proporţii epice. Korni-lov, candidat al luiTimes şi Echo de Paris (Barres-Poincare), a reclamat, în numele membrilor Dumei, depline puteri civile şi militare. Kerenski i-a replicat, destituindu-1: „Ordon ca generalul Kornilov să remită însărcinarea sa generalului Klembovski. Proclam starea de asediu la Petrograd". Probabil mâine, replica lui Kornilov.
12	septembrie. — Sf. Alexandru. O zi caldă de început de toamnă. Multe cărţi de vizită şi scrisori. Profuziune de flori.
— Pe front, în Bucovina, ruşii ocupă la Solea poziţiile Centralilor. Auzisem totdeauna spunându-se că mari forţe ruse sunt grupate în nordul Moldovei-Hotin.
13	septembrie. — Moartea Reginei Eleonora a Bulgariei. De mult timp bolnavă decancer. Sfârşitul său era aşteptat pentru octombrie. Regina Eli-sabeta o stima mult şi, prin ruda sa, tânărul Prinţ Reuss, care era la Sta-tul-Major al lui Mackensen, am fi avut cui să ne adresăm pentru a se interesa de soarta prizonierilor noştri.
— Blome în drum spre Sofia şi  Gebsattel, întors de la Karlsbad, amândoi la dejun.
Blome, după plecarea lui Gebsattel: Czernin ştie că germanii au împiedicat voiajul meu. La Viena se întreba dacă merg numai în acest oraş, căci în acest caz germanii ar fi avut brutalitatea să împiedice reîntoarcerea mea. (Notez: 1. — Ce idee îşi face cineva despre politica germană la Viena, ca să-şi pună această chestiune; 2. — Pentru ce să-şi închipuiască cineva că ar putea găsi în mine un fel de complice?) împăratul nu iubeşte germanii. Când merge pe un front, se întreţine,mai mult de o jumătate de oră cu soldaţii, mai mult de un sfert de oră acordă ofiţerilor combatanţi şi când vine rândul ofiţerilor germani, abia a întins mâna unuia, că îndată muzica dă semnalul de defilare. Lucrul acesta se repetă prea des ca să nu fie pragmatic. Czernin nutreşte aceleaşi idei.
Uniunea personală este visul lui Blome — „ce botniţă pentru unguri!"
— cu un vicerege care ar fi probabil Arhiducele Carol Albert, fiul Arhiducelui Karl Stephan. De altfel, Carol Albert ar fi şi candidatul său la Tron: bine făcut, curajos, inteligent. Opoziţia la uniunea personală ar veni mai cu seamă din partea Ţarului Ferdinand. — Noul preşedinte al Consiliului, von Seidler, nu însemnează nimic; e provizoriu. Esterhazy, care s-a eclipsat aşa de repede, greu bolnav de congestie. E greşeala lui Czernin ca a lucrat să cadă Tisza. — Printre germanii care lucrează la petrol, el a auzit că ar fi vorba de o ocupare de terenuri pentru o durată de timp ce nici nu se poate spune.
Ducesa de Coburg, aflată în Elveţia de la căderea Ţarului, şi-a pierdut proprietăţile ei de văduvă! Nu mai are nici strictul necesar. A vândut un castel în Bavaria şi acum e nevoită să se adreseze nepotului său, care nici el nu e bogat, spre a o ajuta. Ea vede des pe d-na Gebsattel.
15	septembrie. — Nimic pe toate fronturile. Pe Isonzo linişte. Acţiunea a fost aici teribilăşi austriecii recunosc că au fost în pericol.
— De când prizonierii au anunţat familiile lor, prin cărţi poştale, de primirea coletelor ce li s-au trimis şi că am înştiinţat că în curând vor fi expediate alte două vagoane, e o îmbulzeală de nedescris la Crucea Roşie. Ţărani, femei, oameni nevoiaşi aduc grămezi de pachete, al căror conţinut ne arată spiritul de economie al acestor oameni. Aşa, găseşti ciocolată, cutii de sardele, unt, conserve de carne, untură, toate lucrurile, în fine, rare sau dispărute cu totul. E ceva înviorător. Şi cu ce repeziciune au priceput mecanismul!
— Lupta Kornilov-Kerenski pare că a devenit epică, după ştirile agenţiilor, fără a putea însă descurca ceva; atât sunt de contradictorii diferitele depeşe. Războiul civil se pare că e foarte apropiat.
16	septembrie. — Czernin a plecat din nou la Berlin. S-a spus îndată: chestiuneapoloneză se află din nou în discuţie. Astăzi a apărut în jurnal diploma acordată polonezilor. Actul cel mai caracteristic este instituirea unei Regenţe care va guverna „până când puterea supremă va fi luată de un Rege sau un Regent". Deci cele două Imperii au convenit de a nu hotărî nimic în chestiunea Tronului. Aviz lui Carp şi proiectelor sale.
17	septembrie. — Venind la Crucea Roşie, aflu că medicul general von Goetz a anunţatpe d-na Săvescu că ni se va lua administraţia spitalului „Ortodoxiei" „aus politischen Griinden". Cer imediat o întrevedere cu colonelul Hentsch, căci faptul acesta însemnează un semn de neîncredere în Crucea Roşie şi prefer a mă retrage decât a înghiţi asemenea măsuri.
Ştirbei e de părerea mea. De altfel d-na Alexandrina Cantacuzino, care aleargă în toate părţile, a văzut pe Lupu Kostake şi pe V. Arion.
Amândoi cunoşteau deja măsura luată. Virgil a adăugat chiar, că lovitura nu era îndreptată contra d-nei Cantacuzino, ci contra lui Marghiloman şi Ştirbei. (D-na C. mi-a repetat aceasta la orele 2 1/2.)
— Brănişteanu mă informează că o telegramă anunţă că Sovietul votând încheierea unei păci democratice fără a ţine seamă de tratatele'secrete şi abrogarea pedepsei cu moarte, Guvernul provizoriu, fără a mai aştepta^ Constituanta, a proclamat republica. E desigur în actul acesta o posibilitate de pace.
— în Pester-Lloyd din 8 septembrie o notiţă asupra pretinsului voiaj al lui P. Carp şi al lui Marghiloman la Berlin. Acest voiaj n-are vreo raţiune politică, însă vizează necesitatea de a obţine îndulcirea rigorilor în ex-portaţia recoltelor. — Am fost asigurat că, de curând, un număr din Neue Freie Presse, care n-a fost vândut la Bucureşti, conţinea o lungă critică contra administraţiei militare în teritoriul român ocupat. Notiţa din Pester Lloyd are în cazul acesta o semnificaţie reală.
— Ora 5, vizita colonelului Hentsch, care aduce mari laude Crucii Roşii; nici vorbă nu e de motive politice, şi că dânsul a fost rău înţeles. Are numai nevoie „pentru motive militare, asupra cărora nupoate a se întinde mai mult" de un spital mare; ni se va elibera chitanţă de tot ce se va lua de ei; că medicul general va avea ordinul să aranjeze totul „cu lealitate". Comunic acest răspuns lui Ştirbei, care spune: „ca de obicei, ei au făcut iar o boroboaţă şi nu ştiu cum s-o repare".
— De la generalul Tantilov scot o mulţime de concesii pentru prizonierii noştri. însă aflu că la sfârşitul lunii, ostaticii vor fi trimişi în Bulgaria.
18 septembrie. — Azi-dimineaţă, dr. Goetz a fost la „Ortodoxie". A ţinut un discurs în franţuzeşte, aducând elogii Crucii Roşii. A rugat pe doamne să rămână la posturile lor, în lazareturdevenit acum german. E una din modalităţile găsite probabil de Hentsch.
De altfel, la Crucea Roşie, G. Ştirbei şi Mavroiani îmi spun că în acel spital se află peste 100 de pretinşi răniţi, care ar fi trebuit evacuaţi de mult; că ofiţerii primesc vizite la orice oră şi că ies noaptea. La 14/27 septembrie a fost petrecere cu băuturi, discursuri, certuri şi că multe doamne şi domnişoare de la „Ortodoxia" îngrijeau „partea morală" a răniţilor, etc. în definitiv, n-am avut decât ceea ce a căutat Didina Cantacuzino!
— Horstmann, vorbind despre organizarea Poloniei: Nu s-ar putea aplica oare aceeaşi întocmire şi în România? Hortsmann, în toate convorbirile noastre, revine asupra ideii că armata germană n-ar putea părăsi, de azi pe mâine, ţara; că va trebui o ocupaţie pentru a asigura ordinea. Acelaşi sistem va fi şi în Belgia. — îi opun veşnic: La noi, ordinea e asigurată;
Dacă guvernez, iau asupră-mi răspunderea, deci ocupaţia ar fi inutilă. Exemplul Poloniei nu trebuie urmat: era o ţară neorganizată ca Stat. România este un Stat, care are organe pe care n-ai decât să le pui în funcţiune.
— Din toate părţile ai impresia că mergem spre pace. Lumea germană şi austriacă e convinsă de acest lucru. Victoria lui Kerenski dacă e reală, poate s-o zorească.
19 septembrie. — J. Chintescu soseşte din Craiova, cu o doamnă Aurel Mircea, profesoară la Şcoala Normală: „Dl. Lupu Kostake a fost la noi pentru revizuirea listelor acelor care trebuie să fie arestaţi sau menţinuţi arestaţi, precum şi a acelora care trebuie eliberaţi..." (Mircea se află la Tismana.) — Dl. dr. Taubes îmi spune acelaşi lucru.
Soseşte St. Frumuşanu, prefectul de Mehedinţi: Cele dintâi vorbe ale lui Lupu, îmi spune el, au fost ca să-1 întrebe dacă s-a ocupat de această chestiune. Există deci organe oficiale române care aprovizionează cu prizonieri lagărele; prizonieri care în curând vor fi transportaţi în Bulgaria.
— E în adevăr ceva fantastic!
Dar s-a mai adăugat şi un şantaj relativ la revizuirea listelor: şi la Craiova şi la Severin sa făcut uz de el, spre a se aduna semnături pentru Carp. Senatorul liberal Isvoranu este vizat în particular, după ce fusese eliberat în urma insistenţelor mele. La Craiova, Lupu a fost pentru a constitui un nou consiliu comunal cu conservatorii noştri, dar, în prealabil, el a voit a-i pune să semneze plebiscitul în favoarea lui Carp, însă ei cu refuzat.
— De câteva zile, Bukarester Tageblatt nu scrie nimic despre incidentul germanoargentinian de care numai ediţia germană vorbise. Pester Lloyd conţine elementele complecte ale afacerii. Suedia concedase Germaniei uzul cifrului său. Timp de 2 ani şi jumătate nu s-a ivit nici o încurcătură, însă Statele Unite avuseseră acelaşi privilegiu şi presupun că cunoaşterea acestui secret le-a irnpus să caute cheia depeşelor suedeze. Horstmann spune că e o copilărie a crede că un cifru ar putea rămâne inviolabil.
Americanii au avut, prin urmare, textul acestor telegrame şi nu l-au divulgat decât în momentul alegerilor suedeze, pentru ca astfel să poată ajuta sforţările antantistului Branting. în două depeşe ministrul german la Buenos-Aires, contele Luxburg, tratează pe ministrul argentinian de „măgar recunoscut", şi sfătuieşte Guvernul: „sau să lase vasele argentiniene libere, sau dacă le scufundă, să le scufunde fără a lăsa vreo urmă". Mare spaimă în Argentina. Mare agitare americană. Toată orchestra agenţiilor telegrafice în mişcare. Guvernul german a rechemat îndată pe Luxburg — un om descalificat; foarte inteligent, însă arogant — şi a pus să se publice că această notă personală nu era consecinţa instrucţiunilor primite şi că altminterea n-a influenţat de fapt nici un act al Guvernului.
20	septembrie. — De două zile, puternice atacuri române contra Mun-celului şi Varniţei şi în valea Oituzului. Comunicatul adaugă că trupele române au pătruns un moment în liniile de la Grozăveşti; mari pierderi, se spune, din partea năvălitorilor!...
Comunicatul român lipseşte de la'reînceperea acestei acţiuni. De altfel, lupte pe toate fronturile, afară de cel rusesc: în Flandra, St. Quentin, Lens, Meuse (luptă mare) şi o acţiune austriacă pe frontul italian din Tirol, de care nu se mai vorbea de mult timp. Italia închizând graniţele sale de trei zile, rămâne de văzut dacă e vreo legătură cu această afacere.
— Contele Eugeniu Ledebur la dejun. îi spun: „Afacerea poloneză pare a fi socotită drept o afacere austriacă". — El: „Tot astfel mi se pare şi mie şi e supărător lucrul acesta; vina este a administraţiei germane care a reuşit rău. Ideea lui Ludendorff era ca Polonia să dea un mare număr de soldaţi şi ea n-a dat nimic. Mi-ar plăcea mai bine ca Polonia să treacă la Germania". — E curios cum nimeni nu vrea de această Polonie!... Apoi, se pare că şi polonezii — cărora li s-a promis atât de mult la începutul războiului, scontând şansele unei revoluţii care n-a sosit, — cred că universul întreg se bate numai pentru ei.
21	septembrie. — Un om de treabă Oscar Cisek (din str. Viitorului nr. 65), eliberat din lagărul de prizonieri din Austria, mi-aduce ştiri despre aproape 50 grupe de ţărani din Şarul Dqmei care sunt internaţi la Katze-nau (inutil a căuta acest nume în atlas: e un nume născocit de italienii aflaţi în lagăr şi acuzaţi că mănâncă „Katzen"!).
Aceşti nenorociţi, despre a căror existenţă şi loc de detenţie nu se ştia nimic, sunt într-o stare de mizerie îngrozitoare. Mulţi au murit! Cisek i-a auzit spunând că adeseori au înghiţit oţet „ca să le mai strângă stomacul". O pâine de contrabandă costă 8 coroane. Sunt şi evrei români internaţi acolo; dar din Viena, de pretutindeni, au fost ajutaţi şi adeseori puşi în libertate.
Alerg la Crucea Roşie. Trimitem o mie de coroane şi cutii cu pesmeţi.
— Nebunia plebiscitară a lui Lupu îşi produce efectele. Cemătescu ameninţă pe magistraţi cu transferarea. La Piteşti, şeful poliţiei a spus generalului Ghiţescu să bage de seamă, căci face o politică „contrarie" Germaniei. Generalul a răspuns: „Urmez politica şefului meu!"
— Principesa Martha (Bibescu) a scris lui G. Ştirbei. Ea a aflat prin Comşa lucruri interesante. Ştiam de Comşa că era „în misiune" la Berna: Take nu uită prietenii; iar banii, pentru misiuni de genul acesta nu lipsesc.
Regele Ferdinand a avut momente de ezitare. Brătianu, „prin Barbu Ştirbei", 1-a ameninţat cu abdicarea!
Toma Stelian a fost numit ministru în Italia: aşa se explică telegrama că Ghica va continua să locuiască la Roma.
— Azi-dimineaţă, Maimarolu şi Ciocârdia îmi spun: împăratul Wil-helm e în România şi a fost ieri la Curtea de Argeş. Nu credeam nimic. Astă-seară, întâlnesc la d-na Lydia Filipescu pe colonelul Sturdza, care nu-ţi face nici o plăcere să-1 întâlneşti undeva. El îmi confirmă că împăratul a fost la Curtea de Argeş şi a petrecut noaptea în vagonul său, în apropiere de Gara de Nord, venind de pe frontul din Transilvania. Pleacă la Sofia? Linia Giurgiu foarte păzită. Şi Lupu Kostake nu 1-a văzut! Niciodată nu se va consola de aceasta...
22 septembrie. — Jurnalul confirmă că împăratul a fost alaltăieri la Curtea de Argeş; un ofiţer, Kleinschmidt, 1-a văzut la Giurgiu.
— Mehedinţi îmi comunică o ştire care, oricât de necrezut ar părea, cadrează foarte bine cu atmosfera locală: un ofiţer de poliţie german i-a percheziţionat alaltăieri casa!... Nu i s-au percheziţionat hârtiile, nici nu i s-au pus chestiuni... Mai demult, Carp ceruse lui Mehedinţi să scrie o carte contra Regelui Carol. Refuz.
-Pe frontul de vest, mare luptă (a treia în Flandra) pe o întindere de 12 km. Buletinul ne spune că succesul primei zile a fost de partea Germaniei.
— în România e aşteptat şi împăratul Carol de Habsburg. Călătorie în aceleaşi condiţii ca pentru împăratul Wilhelm.
— Horstmann îmi trimite Norddeutsche Allgem. Zeitungr care reproduce textul adevărat al Răspunsului lui Wilson la Nota Papei şi versiunea cu neruşinare falsificată a Agenţiei Havas.
— Am trimis câteva fructe d-nei Lisette Greceanu. Ea îmi răspunde pe o carte de vizită „Madame Paul Greceanu, geboren Prinzessin Ghica"; şi când îmi aduc aminte că Paul, foarte francofil, refuzase orice colaborare politică din cauza politicii mele fidelă Puterilor Centrale!
23	septembrie. — Comunicatul anunţă ruperea frontului rus la lacob-stadt (la nord de Frederickstadt, pe Dvina), ocuparea acestui însemnat cap de pod, precum şi a oraşului. Fluviul n-a fost încă trecut, ceea ce dă de presupus că va fi menţinut ca delimitare a noului front.
— Nota împăratului Carol ca răspuns la aceea a Papei este binevenită. Ca latură politică ea pune, pe cât se pare, pe primul plan dezarmarea reciprocă şi succesivă, libertatea mărilor şi arbitrajul; şi, pe aceste baze, căutând a găsi soluţia chestiunilor pendinte şi ridicate de acest război.
24	septembrie. împăratul Wilhelm a părăsit ieri România, după ce a vizitat Sinaia. Sosind din Riga prin Vârciorova, a fost la Curtea de Argeş; a petrecut noaptea de joi spre vineri în trenul său, la Gara de Nord; a trecut apoi la Giurgiu; pe Dunăre până la Cernavodă, unde a văzut podul; în urmă, pe frontul Şiret şi de aci la Sinaia.
Singurul român pe care 1-a văzut a fost Tzigara, care 1-a primit la Curtea de Argeş. Lupu Kostake n-a ştiut nimic şi, după părerea lui, vizita „în astfel de condiţii" n-a adus nici un bine, împăratul „nepromiţând nimic". Dânsul era foarte umilit. Niciodată nu va ierta lui Tzigara faptul că mareşalul Mackensen, recomandând cea mai absolută discreţie, Tzigara a observat-o chiar faţă de el.
Tzigara spune că împăratul e persoana cea mai amabilă din câte a întâlnit. N-ai crede că ai în faţă o „Majestate". E documentat, familiar, cu priviri generale asupra tuturor chestiunilor. Admiră pe ţăranul român. în orice lucru, convins de superioritatea poporului nostru asupra poporului bulgar. Ţara i s-a părut foarte frumoasă; poziţia Curţii de Argeş, cu totul occidentală; nimic asemănător cu Orientul. Dunărea nu poate rămâne fluviul pe malurile căruia un călător nu poate poposi fără să primească un glonţ de puşcă; el trebuie să devină un al doilea Missisipi. Ce însemnează aci Dunărea bulgară, dincolo Dunărea sârbă, mai departe română sau ungară? Comisiunea Dunăreană poate sau trebuie să rămână, însă de ce să nu se deschidă o cale peste lacurile de pe ţărmul drept? Adresându-se feldmareşalului: „Ar trebui să faceţi această lucrare". Mackensen: „Majes-ţatea Voastră să-mi dea prizonieri şi o fac". De două ori spune: „Cum a putut Regele vostru să facă ce a făcut? Lipsă de caracter sau mare prostie?" v„Natură influenţabilă şi anturaj rău", răspunde Tzigara. — Mackensen a încercat să aducă laude lui Carp. împăratul (făcând gestul mo-noclului): „îl cunosc bine, dar... prea bătrân!"
— Vizita neaşteptată la mine a lui Konradsheim, care se reîtoarce de la Viena, unde n-a petrecut: „Trebuie să mărturisesc că mi-a fost foame tot timpul". (Din aceste crâmpeie de vorbe îşi poate cineva da seama cât de mult dorinţa de a face pace stăpâneşte pe cei de acolo!) Contele Czer-nin 1-a însărcinat să-mi exprime complimentele sale şi să-mi spună cât ar dori să vorbească cu mine. — Konradsheim: „N-aţi voi să reluaţi chestiunea acelei nenorocite călătorii întrerupte?" — Eu îi răspund: „Cât timp nu se repară greşeala la Berlin, nu mă voi clinti din loc". Konradsheim revine în cursul conversaţiei, şi-i spun „a merge numai la Viena, ar însemna o accentuare pe care doresc s-o evit şi de altminteri, sunt convins că nu mi s-ar elibera paşapoarte". — „Păcat!", repetă el.
— Am uitat să notez ieri: Praschma, plecând azi pentru sesiunea Reichstagului, am fost ieri la biroul său spre.a-i comunica informaţiile culese de la Comşa asupra şovăirilor Regelui. I-am dezvoltat din nou teza mea, care a fost bine primită de el: „A face pace cu şi prin Dinastia noastră. Această pace cu România oficială este singura care ar putea pricinui o spărtură în Antantă".
— Am remis lui Horstmann o notiţă asupra compoziţiei liberale a principalelor organe administrative, care dă destul de limpede publicului impresia durabilităţii forţei liberalilor în toate timpurile.
25 septembrie. — Dare de seamă oficială, despre călătoria împăratului Wilhelm, în ziarele de azi-dimineaţă.
în oraş, lumea e neliniştită de prezenţa Ţarului Bulgariei şi celor doi fii ai săi, sosiţi la Cernavodă pentru a saluta pe împărat. Această vizită e socotită ca o manifestaţie a pretenţiilor Bulgariei faţă de România.
Impăratul a pronunţat la Focşani, înaintea trupelor, cuvinte aspre pentru „Hohenzollernul necredincios, care, urmând unui mare Domnitor înzestrat cu calităţi nobile, n-a voit să-i cunoască tradiţiile de fidelitate".
Cred totuşi că va fi posibilă o înţelegere cu Dinastia noastră!...
— Se cunoaşte textul autentic al răspunsului Germaniei către Papa. Răspunsul e dat de cancelar, iar nu de împărat, ca în Austria. Fondul, în ceea ce priveşte dezarmarea, arbitrajul, libertatea mărilor, este acelaşi; însă se mai adaugă două afirmaţii: 1) împăratul până în cel din urmă moment a sperat că va putea menţine pacea; 2) împăratul are tot poporul cu dânsul în dorinţa efectivă de pace şi el răspunde de acord cu Parlamentul său (in engster Fiihlung mit der Vertretung des deutschen Volkes).
E răspunsul la Nota americană, care voieşte să stabilească o distincţie între poporul german şi Dinastie.
— Bellow, fost ministru la Sofia, dejunează la mine, fiind adus de Horstmann. El reprezintă, cred, Crucea Roşie pe lângă „Milităr-Verwal-tung". Vorbeşte perfect franţuzeşte; în 1913 a fost în treacăt la Sinaia; pe timpul lui Leyden a făcut vremelnic parte din Legaţie. Vorbim de o mulţime de persoane cunoscute de amândoi. Are straşnică idee de Lady Bea-trix Barclay, de drăgăstoasă amintire. Când erau mai tineri, Barclay a suferit mult de poznele soţiei sale. Au părăsit repede Madridul şi în condiţii supărătoare pentru ea. în 1898, Drummond Wolff era ambasador în Spania. Primind într-o dimineaţă mai multe depeşe urgente, coboară în cancelarie să caute cifrul. Tabloul: americana, întrebuinţând chei false, copia rapoartele engleze pentru a le trimite la Washington. Şi, adaugă Bellow: „Fericitul bărbat al unei astfel de femei a continuat să rămână în carieră".
— Mavroiani află de la Neniţescu că o nouă ofensivă se pregăteşte contra Moldovei. Dealtfel, trenurile obişnuite în direcţia Buzău nu sunt restabilite.
27 septembrie. — Obişnuiţi cu marile evenimente militare, comunicatele celor din urmă două zile ne par neînsemnate, cu tot atacul reînnoit cu tărie al englezilor în Flandra. Tunurile lor parcă se perfecţionează din zi în zi mai mult. Olanda a fost bombardată şi de pe uscat şi de pe mare.
— împăratul Wilhelm a admirat mult minele de la Slănic. A ţinut o cuvântare pentru a lăuda munca ce se depune acolo. Horstmann mi-a spus ce impresie mare a făcut Slănicul.
Impresii asupra voiajului împăratului. în lagărul carpist mare consternare. Cei exageraţi, ca Golescu, exclamă: „Semn rău de tot pentru ţară! împăratul a fost la Slănic, la Câmpina şi n-a chemat pe Carp!" Lupu este plouat. El nu poate ierta lui Tzigara discreţia observată faţă de dânsul. Mulţi sunt neliniştiţi de prezenţa lui Ferdinand al Bulgariei la Cernavodă. De ce n-a salutat pe împărat la Rusciuk, ci tocmai în mijlocul Dobrogei? (Vezi 5 octombrie.) Discursul de la Focşani e interpretat în sensul că niciodată Dinastia nu va fi iertată. Şi cu toate acestea încep a deveni numeroşi acei care găsesc Regelui Ferdinand scuza că, fiind Rege constituţional, nu putea să facă altfel.
— Prinţul August Wilhelm al Prusiei, care a reprezentat pe împărat la înmormântarea Reginei Eleonora, se află în Bucureşti. Tzigara va fi primit azi. Ieri, feldmareşalul Mackensen a vizitat cu dânsul oraşul.
— S-a găsit o broşură din 1914 a lui Crivăţ. Audaces fortuna juvat! Acest domn, care terorizează astăzi profesorii, era în septembrie 1914 un acţionist fervent care găsea că: „România ar face o crimă faţă de neamul românesc dacă n-ar grăbi intrarea sa în acţiune". Dar a găsit, cu Virgil Arion, drumul său spre Damasc!
29 septembrie. — La dejun, Spiess şi maiorul Heitz, care conduce Primăria din Bucureşti, cu G. Ştirbei şi Verzea, care dorea să cunoască pe Spiess.
Vorbind despre bătălia de la Mama, — după care, şi francezii şi germanii se retrăgeau fără a fi urmăriţi, francezii revenind cei dintâi din eroarea lor, — Heitz, care era împreună cu Falkenhayn, ne spune: Trupele germane nu mai aveau nici o coeziune şi Marele Stat-Major a transmis prin colonelul Hentsch două ordine: retragere sau continuarea ofensivei. Hentsch, judecând situaţia rea, din cauza pierderii oricărei legături între armate, a remis ordinul de retragere. Acesta e motivul pentru care împăratul i-a acordat, în România, ordinul „Pour le Merite", singura distincţie relevată de ziare printre decoraţiile acordate în România.
— Stauss, care a venit cu prilejul vizitei imperiale la Câmpina, crede că singurele obstacole (în calea păcii) sunt: chestiuni personale ale lui Lloyd George în Anglia şi Poincare în Franţa; apoi, temere din partea oricărui Guvern rus de a licenţia armata, — soldaţii-ţărani deveniţi liberi şi gata în orice moment a cotropi proprietăţile particulare. Tot prin Stauss (via Brănişteanu-Verzea) s-a avut impresia că împăratul este ferm hotărât a nu ierta nici Regelui nostru, nici Dinastiei. De altminteri, C. Arion afirmă că în textul german al cuvântării împăratului la Focşani, Regele Ferdinand este arătat ca: „cel din urmă Hohenzollern care a domnit!..." N-am controlat.
1	octombrie. — La Club, Bărbulescu îmi comunică indignat şi alţii îmi confirmă (Dobrescu, care ştie de la Maltezeanu), că Wachmann (ofiţer dezertor), a fost numit director la Banca Naţională, iar mica can... de Bar-novski, director la Băncile Populare. Veşnic sistemul colectiviştilor... Moldova (gazeta) este pepiniera care a produs roadele cele mai frumoase!...
— Baronul Witzleben şi un director de la „Dresdener Bank" îmi fac o lungă vizită, în cursul căreia aflu că operaţiunea proiectată a bonurilor ce voia să emită Banca Naţională nu e încă hotărâtă, şi că cercurile financiare sunt neliniştite în ceea ce priveşte emisiunea, — dacă ar lua o extensiune mai mare, — a biletelor Băncii Generale.
2	octombrie. — Tzigara vine să-mi ceară lista celor care au fost la dejunul meu cu Tulff, guvernatorul voind a-mi întoarce invitaţia, deşi a mea nu era decât o replică. El se războieşte din ce în ce mai mult cu Lupu. Lupu „ganz verschnupft" — n-a văzut încă pe Mackensen, cu toate că i-a cerut să-1 primească, şi apoi vizita aceasta a împăratului, la care dânsul n-a luat parte... Tzigara mai adaugă: poliţia germană afirmă că discursul împăratului trebuie să ne apropie, pe Carp şi pe mine, din moment ce soarta Dinastiei e pecetluită.
— Horstmann şi Bellow la dejun. Nimicsţţarticular; afară de faptul că venind vorba de d-na Sturdza, Horstmann a spus: „nu e mama faimosului colonel?" Dezgustul ce a arătat dânsul, pronunţând termenul acesta „faimos", nu se poate reproduce. Horstmann mi-aduce un extras din Gazette de Lausanne relativ la reformele agrare (?) de la Iaşi.
— Maiorul Herwarth von Bittenfeld de la O. K. M. vine să mă consulte în mod discret. Dânsul, de asemenea, admiră ţara şi doreşte să se fixeze aici. Ar voi să ştie de la mine, dacă trebuie să primească oferta făcută de „Deutsche Bank" — după terminarea războiului — sau aceea făcută de „Disconto", rivala sa. Are haz, însă e caracteristic.
5 octombrie. — Alaltăieri, Ledebur a spus lui G. Ştirbei — această ştire din sursă austriacă pare a nu fi o simplă vorbă de complezenţă — că împăratul Wilhelm nu se aştepta deloc să întâlnească la Cernavodă pe Regele Ferdinand al Bulgariei şi că această întâlnire afară din program 1-a plictisit.
Astăzi, Tzigara îmi confirmă că împăratul, care trebuia să vadă săpăturile arheologice din Dobrogea, aflând că Ţarul îl aştepta — şi încă cu un dejun, în timpul căruia ar fi toastat „pe pământul Dobrogei liberate" — s-a grăbit să se oprească în mijlocul Dunării şi să nu sosească la Cernavodă decât pentru a schimba un salut şi a trece repede înainte spre a nu ieşi din program. „Şi, adaugă Tzigara, împăratul a dejunat în trenul său la Feteşti, iar celălalt şi-a înghiţit singur dejunul". — Dealtfel Moos, în concediu pentru 48 ore, îmi spune că Ferdinand a vizitat Constanţa, dân-du-se drept Suveran al acestui ţinut, însă, adaugă Moos: „Aceşti murdari sălbatici nu vor avea niciodată Dobrogea. Chiar de curând, a avut loc schimb de focuri între germani şi bulgari în Dobrogea".
Care sunt proiectele militare? Unii cred că se prepară atacul în contra Moldovei; Moos îmi spune că acest atac s-ar face prin partea de jos a Dunării, unde, mă încredinţează dânsul, două corpuri de armată germane au sosit. De altminteri, se observă tipuri de militari proaspeţi, şi de la Ploieşti mi se anunţă că acolo de asemenea e o mişcare continuă de soldaţi.
Moos adaugă: „Pe Şiret s-au pierdut 30.000 oameni. Generalul ucis era wurtembergez".
— Ostaticii, aleşi cu îngrijire, cu discernământul (?) care se ştie, au fost înştiinţaţi că în ziua de 20 octombrie vor fi expediaţi în Bulgaria. în ordinul trimis lui Pake se menţiona ca ei să aibă provizii pentru 5 zile — plăcut voiaj! — bani şi îmbrăcăminte de iarnă. Printre cei dintâi deportaţi, Băicoianu de la Banca Naţională. — Oscar Kiriacescu întrebând pe Neniţescu asupra numirii lui Wachmann, i s-a răspuns: „Am apucat să promit lui Carp că-i voi da delegaţie să gireze în locul lui Băicoianu, cât timp va fi împiedicat de la serviciu". Şi, pentru ca delegaţia să fie mai lungă, se expediază Băicoianu în Bulgaria! E ruşinos! Pe de altă parte, Lupu se laudă că a obţinut ca Emil Petrescu să rămână la Bucureşti; pe când Băicoianu, care e mai puţin periculos, este exilat!
— La dejun, austriecii: colonelul Kontz, Konradsheim şi Czurczin. Toţi foarte încântaţi de succesul lui Czernin.
Czernin a vorbit miercuri la Budapesta la prânzul oferit de Weckerle, preşedintele Consiliului. El a dezvoltat cu dibăcie teza de răspuns Papei, însă fraza finală este cea mai bună: „Noi întindem mâna, dar ea nu va rămâne mult timp în aer; anul viitor, vom fi şi mai tari şi atunci condiţiile noastre vor fi schimbate".
— N-am avut Pester Lloyd de la i octombrie. Ciorăneanu îmi spune că Apponyi a pronunţat la Cluj un discurs, în care ar fi spus că niciodată Ungaria nu va admite o alianţă a României cu Austria şi că dânsa va reclama o rectificare de frontieră ca să fie la adăpost de vreo altă invazie.
6	octombrie. — Atacul englez trebuie că a fost foarte violent; 11 divizii angajate. A fost însă respins şi comunicatul de astăzi dă rezultatul ca o victorie serioasă.
— Stoian pretinde că Lupu Kostake ar fi cerut ca fraţii Noica să verse 200.000 lei „pentru săraci" dacă voiesc să scape de deportarea în Bulgaria, în cele din urmă, tariful ar fi scăzut la o 100.000. Fraţii Noica au istorisit acest şantaj lui Goetz, care aşteaptă întoarcerea lui Hentsch pentru a face scandal. Aceste indiscreţii au fost date la lumină de d-na Blancfort de la Piatra. La Crucea Roşie, d-na Sevescu ne spune că, într-adevăr, această doamnă are atâta influenţă asupra medicului general, încât el se gândeşte, după război, să se fixeze în România.
Din unele vorbe schimbate la Club (Lupu a spus că îi salvase pe Simio-nescu şi Christof), apoi din câteva rânduri ale lui G. Ştirbei care se plânge de atitudinea dubioasă a lui Lupu visâ-vis de Ştefan Plessia, — e clar pentru mine că Lupu ia o parte activă la internarea unor persoane ca ostatici.
7	octombrie. — Deşi zi de sărbătoare, Dobrovici a venit dis-de-dimi-neaţă. Afacerea ostaticilor a pus în mişcare pe toată lumea. Se ştie că Lupu e vârât până în gât şi se cere intervenţia mea. Explic lui "Dobrovici, cum sunt lăsat deoparte şi în imposibilitate de a da o părere sau de a obţine un rezultat. Cu această ocazie, Dobrovici îmi spune cât de mult 1-a uimit ostilitatea ce manifestă Lupu faţă de tot ce mă atinge. Astfel: în afacerea Viaţa, el a lucrat cu totul contrariu de ceea ce aş fi voit să fac, pentru că: „dl. Marghiloman vrea să-şi pună oamenii lui". A avut chiar îndrăzneala să spună înaintea lui Dobrovici, ofiţerului german de la Interne: „dl. Marghiloman vrea să facă politică chiar cu pâinea!"
— Din l'Echo de Bulgarie poţi avea o idee mai exactă de ce s-a petrecut la Cluj. (Vezi 5 octombrie.) Şedinţa comitetului Transilvaniei sub preşedinţia contelui Bethlen. Au vorbit miniştrii Apponyi şi Boeldis. în darea de seamă se găsesc rezoluţiile votate: 1) Nici o legătură între Austria şi România; 2) Rectificarea frontierei; 3) Popularea zonei frontiere cu secuii „grăniceri". — Administraţia germană confiscând jurnalele care publicau darea de seamă exactă, dovedeşte ea că nu împărtăşeşte aceste vederi?
— Tot de Ia Dobrovici ştiu că s-a încercat numirea lui Donescu în consiliul municipal.
— Războinicul Basarab-Brancovan se află la Evian, bravând — după cum scrie G. Ştirbei — submarinele din lacul Geneva! E născut în 1875. în toate ţările aflate în război, oamenii de 42 de ani sunt pe front. Singuri înflăcăraţii noştri naţionalişti sunt în vilegiatură în Elveţia!
8	octombrie. — Tragedia cu ostaticii continuă. Consilierul Antoniade, care se recunoaşte culpabil numai de a fi publicat un studiu „filosofic" în contra exclusivismului ştiinţei germane, n-a găsit la Lupu Kostake decât minciună şi făţărnicie. Este un ţipăt general. Tzigara îmi spune că Lupu răspândeşte zvonul că listele au fost făcute de el (Tzigara). Prefectul Tzigara alergase la Ielkmann pentru Bogdan-Duică, Motru şi Antoniade. Era convenit că Tzigara va fi convocat la conferinţă pentru apărarea acestor trei; plecând, imediat Lupu a încheiat lista „en tete-â-tete" cu colonelul şi nu ascos din ea decât pe Emil Petrescu.
Altă comedie dezgustătoare cu catedrele la Facultatea de Medicină. Antoniu îmi povesteşte cum, chemat de Crivăţ, care a început prin a-i aşterne că Senat, Cameră şi Guvern sunt înlocuite prin Consiliul Permanent (Sihleanu, Onciul, Crivăţ) şi că ce fac ei, este definitiv făcut pentru regenerarea Universităţii; iar pe urmă i-a spus că de Catedra de Neurologie nu este de vorbit, „pentru că este poruncă!" iar dacă vrea să-şi aleagă, n pune la dispoziţie ori o clinică infantilă, ori o catedră de terapeutică, ori cursul de anatomie..., totul în fine, afară de specialitatea lui; „Chasse Gardee" pentru Zaplachta!...
9	octombrie. — Peste tot se vorbeşte că, în acest moment, nu se mai întreprinde nimic contra Moldovei. Tzigara pretinde că Mackensen însuşi a declarat aceasta, sâmbătă, lui Lupu. — De altă parte, Vollanka îmi confirmă că, foarte probabil, va începe o ofensivă cu forţe mari în Italia: e smgura ţară care n-a fost pedepsită pentru defecţiunea ei şi apoi, o victorie austrogermană ar provoca, ca în Rusia o revoluţie generală. Incidentele din nordul Italiei dovedesc că terenul este preparat.
Vicecancelarul Helffench a părăsit banca în mijlocul unui discurs şi ministrul de război a tost adus să bată în retragere pentru un lapsus.
10 octombrie— Ziua comemorării morţii Regelui Carol. Neniţescu şi d-ra Sekulici emiseseră prin presă ideea unui pelerinaj la Curtea de Argeş. Lupu Kostake le-a furat această idee şi a organizat un parastas oficial, pentru care s-au trimis invitaţii la toate corpurile constituite, finanţe; etc. Lupu spunea la Club că a cheltuit peste 10.000 lei cu preparativele. Feld-mareşalul Mackensen se va duce în cursul zilei la Curtea de Argeş, spre a depune o coroană.
Am pus să se oficieze pentru Crucea Roşie un parastas la Domniţa Bălaşa. Hotărârea fiind luată în ultimul moment, ora 4, abia am avut timp a face câteva comunicări; însă întreaga societate era acolo. Austriecii au făcut o manifestaţie spontanee care trebuie să aibă un înţeles. Sosind, văd la intrare un grup de vreo 12 ofiţeri austrieci în ţinută, cu colonelul Kontz în cap. Mergând să-1 salut, îl întreb, fiindcă nu făcusem nici o invitaţie şi nota în jurnale apăruse abia azi-dimineaţă: „Ce ocazie vă reuneşte aici?"
— El: „Crucea Roşie dispunând a se face un parastas, am crezut de a noastră datorie de a asista şi aşteptăm şi pe general". Câteva minute în urmă a sosit şi generalul Sentler; şi cu toţii în procesiune au luat apoi loc în biserică lângă noi. — Ştiu că Lupu a invitat pe maiorul Heitz şi poate şi pe alţii. Probabil că grupul austriac a ţinut să facă o manifestare care a fost foarte simpatică, pe cât a fost de spontanee. însă sunt sigur ca lucrul acesta va face puţin zgomot în public. Generalul, foarte politicos, făcând cunoştinţă cu mine, a avut grijă să mă anunţe că mi-a acordat eliberarea lui Turbure, prizonier la Plau.
întrebarea mea adresată lui Kontz putea să pară naivă, dacă biserica n-ar fi fost cuprinsă
azi într-un mare lazaret german.
— Căpitanul Grigorescu, ofiţer din prima grupă de la Crefeld, a fost numit şef de birou la Primărie; dându-şi demisia, a fost imediat arestat şi transportat în lagărul de prizonieri. între timp i-am furnizat îmbrăcăminte de la Crucea Roşie şi cu ocazia aceasta mi-a spus că se întorcea de pe front — frontul german —, că dânsul şi camarazii săi aveau 20 lei pe zi şi că făceau „popotă deosebit", căci „aşa a fost recomandaţia col. Sturdza". Am înţeles că germanii refuzaseră să-i primească la popota lor. Acest ofiţer, adresându-se lui Mavroiani, i-a spus că fusese trimis pe front pentru a spiona împreună cu alţi nouă ofiţeri desemnaţi de Sturdza. Ei au format două echipe: una la Focşani şi alta la Nămoloasa. După ce şi-au terminat însărcinarea, acum îşi bat joc de ei... Dânsul a părăsit slujba pentru că gradul său de maior „avansat pe câmpul de luptă" — şi el ca şi Chiţescu!
— I-ar da drept la un tratament superior şi acum Lupu Kostake pune să-1 aresteze?!... Va reclama la Kommandatură şi roagă pe Mavroiani să transmită... Mavroiani refuză să se amestece în asemenea chestiuni. Această organizare de dezerţiune militară şi participarea la alcătuirea listei ostaticilor va apăsa greu asupra numelui lui Lupu Kostake!
— In Neue Freie Presse dare de seamă amănunţită despre şedinţa Parlamentului din Berlin. Prin cancelar se interpela Tirpitz, „întemeietorul" lui „Vaterland-Partei" şi marele agitator de război în vederea cuceririlor şi măririi teritoriului. Interpelarea era privitoare la agitaţia contra scopurilor pacifice ale Reichstagului, întreţinută în armată prin cuvântările ţinute soldaţilor sub pretext de „Aufklărung in der Armee", ceea ce explică prezenţa la tribună a neîndemânatecului general Stein. în fond, cancelarul e atacat pentru că, în răspunsul său către Papa, a dat adeziunea sa la moţiunea pacifistă a Parlamentului, votată chiar de la redeschiderea Reichstagului. Landsberg, care luase iniţiativa, a fost foarte susţinut de cei din stânga. A doua zi, prin intervenţia cancelarului şi a lui Kuhlmann incidentul a fost aplanat.
(Vezi 13 octombrie.)
— Poftit la prânz la colonelul Kontz, d-na Kontz fiind în trecere la Bucureşti. Printre invitaţi, generalul Sentler.
11	octombrie. — La dejun, Tzigara, căpitan Volhnann (14 ani în Africa în Camerun), ajutor-comandant al cetăţii Bucureşti, şi căpitanul de cavalerie Rlimeklin, care e însărcinat cu serviciul de aprovizionare la Bucureşti. Când aceşti ofiţeri vorbesc între ei, se poate vedea cât de mult au a lupta împotriva ramolismentului unor ofiţeri superiori ca generalul Koch căruia i se dă să iscălească tot ce vor cei dimprejurul lui; şi cum ei ar dori să facă să cadă toate piedicile militare pentru a aduce servicii populaţiei. Volkmann a confirmat întârzierea impusă pe Dunăre călătoriei împăratului Wilhelm, pentru a evita o întâlnire cu Ţarul Ferdinand la Cernavodă.
Căpitanul austriac Francke, care comandă flotila Dunării şi în acelaşi timp şi yachtul, m-a asigurat cu toate acestea că, după itinerariul său, ar fi trebuit să sosească la ora 4 şi nu la ora 2, după cum credea mareşalul Mackensen, dar că a survenit un accident la puntea de trecere cu piciorul, care a motivat astfel o oprire de 35-45 minute. Francke ne mai spune că Ţarul Ferdinand, păşind pe punte, ar fi zis: „Iată ce au cucerit copiii mei".' împăratul ar fi rectificat: „Nu, aceasta se datoreşte flotilei austriece şi soldaţilor mei".
Vorbim despre aceste incidente cu Volkmann, care n-a tăgăduit că muzica germană a intonat mai întâi imnul bulgar, ceea ce însemna că Ţarul era oaspetele Germaniei şi apoi ne spune: — „Pot să vă asigur de un lucru: voim o Românie puternică la Dunăre".
Volkmann nu este îngăduitor pentru colonelul Stoltzenberg, care „oprea cu brutalitate pe ofiţeri de a frecventa femeile române, atunci când dânsul mergea în toate serile să ia ceaiul la Principesa Martha Bibescu". Dar citează următorul fapt, care îi face cinste lui Stolzenberg: de la început găsind pe Nicu L. Kostake şi pe Victor Beldiman instalaţi la Minister, întrebă: „Dar cum se face că nu sunteţi pe front?" Unul răspunde: „N-am putut să-mi găsesc regimentul". Iar celălalt: „Sosind din străinătate, n-am putut găsi pe nimeni la Ministerul de Războiu!..." La aceste vorbe, colonelul: „La noi, asta se cheamă altfel!"
12	octombrie. — O tristă ştire: Comunicatul anunţă că ruşii au bombardat Brăila şi că bateriile germane au luat Galaţii sub focul lor! Biata ţară!...
— Jurnalele dau pe larg darea de seamă a ceremoniei de la Curtea de Argeş, reproducând discursul rostit la dejun de Lupu Kostake. Cenzura a suprimat fraza finală „România va trăi la gurile Dunării". Or, e inadmisibil ca Lupu să fi vorbit şi să fi cerut d-lui Dragomir Dumitrescu să ţină un discurs, fără autorizarea autorităţilor, fără aprobarea cenzurii. A scoate din discurs singura frază cu caracter politic, când o sută de persoane au auzit-o, e cu mult mai grav decât dacă n-ar fi spus nimic.
Mareşalul Mackensen, — deşi oarecum neinvitat — a apărut în ţinută, cu cască şi cu bastonul de mareşal în mână. Austriecii fiind omişi — atunci când Heitz şi ofiţerii „de legătură" în Minister erau formal invitaţi —, se înţelege de ce au manifestat la Domniţa Bălaşa.
— Am văzut pe un biet domn Sotir, pardiac şi diabetic care, fără să fi făcut politică, nici închis ca ostatic, este pus deodată pe listă de a fi trimis în Dobrogea. Şi el şi J. Pessiacov miafirmă că şeful de poliţie din Craiova le-a spus că el nu face altceva decât să execute ce s-a hotărât de comisia prezidată de prefectul Cernătescu. Aceasta e încă o dovadă de serviciul oribil îndeplinit de autorităţile noastre de a desemna pe acei care trebuie arestaţi şi transportaţi. Ştirbei, din convorbirea cu Lupu, a rămas cu impresia că Cernătescu şi Lupu au scris pe listă pe cei doi Plessea — 68 şi 70 ani.
13	octombrie. — Avem textul exact al discursului ministrului afacerilor străine german pronunţat la 9 octombrie. — Foarte concis, foarte muşcător, potolit în precizările sale, acest discurs a făcut o lumină complectă. Este singurul discurs politic care s-a ţinut de la schimbarea regimului în Germania. împreună cu discursul lui Czernin, pe care Kuhlmann a avut bunul gând de a-1 lăuda, aceste două discursuri alcătuiesc un program din care nu prea lasă mult câmp pentru Antanta. Pentru mine rezultă, din suma de idei emise, că Germania nu ridică pretenţii asupra Belgiei şi că Alsacia-Lorena, lăsate ca singurul punct determinant al războiului, nu mai pot fi, desigur, suficiente pentru a justifica războiul în ochii englezilor. Fraza politică, „politica externă nu poate da rezultate decât dacă e de acord cu sentimentul întregului popor german", este fără îndoială consacrarea înfrângerii „Alt-Deutsch" sau „Vateriand".
Un glumeţ român spunea ieri: Dar partidul lui Carp e bătut la Berlin!
— Incidentul de la Curtea de Argeş e subiectul general de conversaţie. Feldmareşalul Mackensen era invitat; la mijlocul slujbei, când trebuia să înceapă parastasul, Lupu Kostake a ieşit cu capul gol înaintea mareşalului care se afla în Palatul Episcopal, unde aştepta momentul să intre. Austriecii nici nu fuseseră avizaţi. 
14	octombrie. împăratul Wilhelm este la Sofia împreună cu minkteul afacerilor străine.Pentru cercurile de aici, — după întrevederea centă de la Cernavodă — aceasta este o mare surpriză. Recepţie ent"
— Prânz mare la Athenee Palace oferit de feldmareşalul Mackensen funcţionarilor români. Cele două State-Majore al mareşalului şi al generalului Tiilff. Tzigara găseşte bizar ca nişte băieţandri ca Chercea Cara-giale, etc. să fie invitaţi. Lupu la dreapta mareşalului, V. Arion la stânga" Hinna aşezat la dreapta lui Tiilff. Neniţescu s-a scuzat în ultimul moment pentru motiv de sănătate (?!). El petrece tot timpul la vie. Stă continuu îmbufnat.
15	octombrie. — Comunicatul anunţă luarea insulei Oesel şi Dago la nord. La Dago n-afost decât o lovitură simulată. Golful Riga e ocupat în întregime. Forţele germane au astfel drumul deschis spre Helsingfors în Finlanda care, în orice moment, se va putea revolta. Depeşele ruseşti spun că bateriile de coastă de la Oesel au fost reduse la tăcere de vasele, de război germane. Dar flota rusă?
— Th. Rosetti — pentru prima oară de la război — foarte indignat contra incuriei şi incapacităţii administraţiei noastre. Se fură pretutindeni şi e lipsă de toate. Dacă P. Carp s-a însărcinat să guverneze, atunci s-o facă. Parodia aceasta de Guvern nu mai poate continua.
— Horstmann a venit să-mi ceară o invitare pentru doi ofiţeri: contele Hermersberg şi căpitanul Hasperg. Vorbind despre incidentele de la Curtea de Argeş, îmi spune că fraza lui Lupu asupra României la gurile Dunării nu figura în textul supus cenzurii. Dacă notez faptul acesta, e că Horstmann a adăugat: „nu e momentul acum de a se crea noi dificultăţi cu Bulgaria". împăratul a adus pe Kuhlmann la Sofia pentru că „sunt chestiuni foarte delicate".
Pentru a-1 stimula la vorbă, spun: „Germania nu poate, dând Bulgariei Constanţa, să-i concesioneze şi monopolul drumului spre Constantinopol".
— El îmi răspunde: „în orice caz, portul Constanţa şi calea Cemavodă-Constanţa vor fi neutralizate". Nu prea mi-a plăcut acest mod de a vedea.
16	octombrie. — Ora 4. Comitet pentru a decide ca să mă duc la Hentsch spre a cere să nu se deporteze ostaticii în Bulgaria. Am întrebat pe cei din Comitet, dacă nu cred: 1) că populaţia nu e deloc apărată — în toate privinţele — de guvernanţii noştri; 2) că e de datoria Partidului Conservator să intervie. — Răspuns unanim afirmativ asupra primului punct.
Asupra celui de al doilea, C. Arion găseşte că n-ar trebui să facem nimic fără a vorbi şi cu Lupu... (refuz net) şi că n-ar trebui să vorbesc în numele unui partid... şi alte nerozii. Veşnic cu frica în sân!...
Am scris, seara, în franţuzeşte, colonelului Hentsch pentru a-i cere o întrevedere. De dimineaţă, vorbisem cu Horstmann despre această chestiune şi l-am întrebat dacă trebuie să văd pe Tiilff sau pe Mackensen; m-a sfătuit să vorbesc lui Hentsch.
Ziarele austriece reproduc o declaraţie a Partidului Vaterland, ca răspuns la declaraţiile lui Kuhlmann, relativ la revendicarea Belgiei. Marele-amiral Tirpitz nu se ţine bătut de Reichstag.
17	octombrie. — Mare nelinişte în public. Discursul de la Sofia este considerat caimplicând din partea Germaniei cedarea Dobrogei bulgarilor. De foarte mult timp l'Echo de Bulgarie duce o campanie activă cu scopul de a stabili drepturile Bulgariei asupra Dobrogei. — Generalul To-şev, în mai multe articole, voieşte de asemenea să dovedească că armata bulgară a cucerit Turtucaia şi că la acest asediu n-a luat parte decât un batalion german. în Fine, de câteva zile, comunicatul bulgar nu mai vorbeşte de frontul român; el enunţă un front „dobrogean", opus unui front „macedonean".
Brănişteanu îmi transmite aceste ştiri neliniştitoare pe care le-am întâlnit în toate straturile societăţii.
— Antoniade, consilier la Curtea de Apel, vine să mă vadă. El e dintre cei care trebuie să plece în Bulgaria. Tzigara i-a spus că giranţii ministerelor noastre, reunindu-se în conferinţă la Hentsch, luni (toţi aceştia au plecat de la Club la ora 6 pentru a se duce la Administraţia Militară şi, cu toate aerele lor misterioase, se ştia unde mergeau), şi cu Hinna discutând chestiunea, Hentsch le-a răspuns că „el e mirat de obiecţiunile lor de principiu, când lista a fost alcătuită cu dl. Lupu Kostake!"
— Pe la ora 3, Horstmann vine din partea lui Hentsch, care 1-a întrebat despre scopul vizitei mele. El ţine să mă previe că, din nenorocire, nu se mai putea reveni asupra unei decizii pe cale de executare, aşa încât refuzul să nu mi se pară personal. Cu toate acestea aş face bine să expun încă o dată în numele Partidului Conservator (O, Arion! de ce nu eşti de faţă!) motivele care pledează în favoarea revocării acestei măsuri susceptibilă numai de o execuţie trecătoare. îl întreb atunci dacă vorbele atribuite lui Hentsch sunt adevărate şi el mia confirmat tot ceea ce mi-a spus Antoniade. în două rânduri stăruie ca să văd mai des pe Hentsch. îi răspund cu tărie că nu eu, ci colonelul n-a voit să întreţină relaţii politice mai regulate. Horstmann încearcă să-1 scuze şi insistă.
Pe când intra la mine, s-a încrucişat cu Stere. Acesta din urmă se plângea de cenzură, „care n-are priceperea de ce se poate spune într-un jurnal adresat numai publicului românesc". — Horstmann ezită, apoi revine asupra subiectului, după ce am rămas singuri. El îmi spune: „Stere e supărat pentru că am şters un pasaj privitor la părăsirea Belgiei; însă dânsul nici nu bănuieşte ce discuţii sunt în Germania asupra acestui subiect. Militarii şi conservatorii duc un război crâncen cu politicienii şi cu diplomaţii în această chestiune. Tulff nu vrea ca astfel de lucruri să se tipărească. Credeţi că el primeşte declaraţiile ministrului? Războiul nu se va termina decât când «reventlpwii», conservatorii şi «Carpii» vor fi învinşi! Şi pentru că mareşalul declară acestor domni un lucru sau altul, îşi închipuie cineva că
Mackensen ştie ceva?"
Lupta de la Berlin continuă, fără îndoială, pe toate fronturile.
18 octombrie. — împăratul Wilhelm a sosit la Constantinopol în dimineaţa zilei de 15 curent. Se vorbise de o călătorie împreună cu împăratul Carol. Ştirea nu era exactă. La Constantinopol, împăratul a aflat despre ocuparea insulei Oesel.
— O scrisoare de la Bilciurescu îmi vesteşte pierderea scumpei noastre Arma (d-na dr. Dinu Brătianu), la Odessa, pe la mijlocul lui august. Aştept avizul d-rului pentru a şti dacă pot spune sorii mele Linica groaznicul adevăr. .
— Moos a însoţit pe Ţarul Ferdinand când acesta a venit să întâmpine pe împărat la Cernavodă. Ţarul a vizitat Medgidia şi Constanţa. La Constanţa, oraşul a fost pavoazat, fără ca autorităţile germane să ştie — îmi spune el. Agenţi secreţi sosiseră în vederea pregătirilor.
„Das werden wir wohl halten", ar fi spus Regele, fiilor săi.
— Au trecut 48 de ore de când am scris colonelului Hentsch; nici un răspuns. El crede probabil că vizita de ieri a lui Horstmann este suficientă.
Suveranii au obiceiul de a răspunde; „regii neîncoronaţi" se dispensează de acest lucru.
19 octombrie. — Serviciul de prizonieri de la Crucea Roşie îmi comunică: după examinarea listelor ce ni s-au trimis, numărul prizonierilor români morţi în Germania şi Austria se ridică la 18.859. Şi cum majoritatea deceselor au fost în martie-mai, va trebui să conchidem că toată această tinerime anemiată a murit de istovire.
Şi care trebuie să fie cifra morţilor în Bulgaria?!...
— George Ştirbei îmi destăinuieşte în secret — şi aceasta pentru a nu pricinui neplăceri lui Ledebur — ceea ce i-a încredinţat lui: pe când se discuta fixarea preţului cerealelor, Hentsch a consultat pe Lupu Kostake, care i-a certificat că preţurile oferite de germani erau suficiente!... Astăzi, la „Wirtschaftsstab" e nelinişte pentru că proprietarii fiind descurajaţi, nu mai voiesc să însămânţeze moşiile lor...
— Am scris ieri primarului că, din cauza lipsei de mijloace, închid cantinele la 25 ale lunii curente şi azi am prevenit pe Lupu, rugându-1 să convoace o comisie spre a lua măsuri.
— Ducele de Brunswick-Luneburg (Ernst-August), ginerele împăratului, împreună cu cumnatul său „Marele Duce de Macklemburg-Schwe-rin, au trecut ieri prin Bucureşti. Azi sunt la Sinaia cu mareşalul Mackensen. Ducele de Brunswick foarte bine, după spusele lui Tzigara; Marele duce de Mecklemburg-Schwerin foarte „schwach" şi palid.
21 octombrie. — Comunicatul anunţă ocuparea insulei Dago. Sunt temeri pentru Petrograd: insulele Oesel şi Dago ar fi o bază excelentă spre a bombarda Capitala cu Zeppelinurile şi cu avioanele.
— Nenorociţii de ostatici au plecat ieri. Trebuia să-i expedieze mâine; însă cum o grupă fusese internată la hotel „Bratu" şi locul acesta devenise obiect de pelerinaj, planşete şi leşinuri, s-a grăbit expedierea. Bietul Mo-randini îmi scrie că n-are decât 17 lei în buzunar! Autorităţile publică un comunicat prin care explică necesitatea în care s-au găsit de a proceda astfel, în urma atitudinii Guvernului român. Comunicatul are grijă de a arăta că giranţii ministerelor au făcut un demers colectiv în favoarea ostaticilor. Nu acest certificat de bună purtare va şterge responsabilitatea lui Lupu Kostake şi a unora din agenţii lui.
— După 5 zile, în sfârşit, o scrisoare de la căpitanul Soldan, anun-ţându-mi că pot găsi în toate zilele pe colonelul Hentsch la anume oră...
Dar prizonierii au plecat din ajun! Procedeele colonelului nu prea poartă pecetea delicateţei. Nici nu mă gândesc să răspund.
— Aflu de la Lupu'că 88 de ostatici au plecat în Bulgaria. El îmi înşiră cu atâta bunăvoinţă toate măsurile atlue pentru bunul trai al deportaţilor, încât Troian nu e departe să treacă drept o încântătoare vilegiatură.
22 octombrie. — Brănişteanu ar voi ca, în calitate de şef al Partidului Conservator, să fac o protestare scrisă feldmareşalului Mackensen, pentru a rămâne o urmă.
— Vizita unei persoane ciudate, S. Zoldester, care a locuit mult timp în ţară, vorbeşte româneşte, îşi zice maior german. Face comerţ cu cărbuni. Soseşte de la Berlin cu soţia şi cu fiica sa. A lucrat cu Bilciurescu, dar a avut neînţelegeri cu Derussi. E în curent cu scrisorile pe care le-am primit, cu acelea pe care le-am trimis, de banii pe care i-am expediat, etc...
A văzut pe toţi care au trecut prin Statele scandinave. De la dânsul aflu ştiri de felul acesta: Când generalul Iliescu a trecut prin Stockholm pentru a se duce la Paris, n-a avizat pe ministru. Era însoţit de tânărul Cântuniari (din armata activă), de fiul intendentului Panteli şi de două cocote. Colonelul Caretaş — în loc de a fi pe front — face serviciul de curier pentru Londra, unde d-na Bessie îl cere. O mulţime de români, în stare de a purta arma, sunt la Copenhaga, Stockholm sau străbat aceste oraşe. Tot acolo e şi Chrissoveloni (?). Miile a călătorit de asemenea drept curier.
23	octombrie. — Horstmann îmi aduce condiţiile de pace ale Sovietului de la Petrograd, care a însărcinat pe Skobelev să le susţină la conferinţa de la Paris. Această conferinţă se va ţine ori nu?... Adevărul e că Alexeev refuză să facă parte din delegaţia rusă, iar jurnalele scriu că România nu va fi convocată. Pentru România, Sovietul propune reintegrarea în frontierele sale, însă România va acorda drepturi politice evreilor, iar Dobrogea va fi declarată autonomă. în ceea ce priveşte mările, Sovietul propune neutralizarea canalelor Suez şi Panama. Asta va face plăcere englezilor şi americanilor! în scurt, Horstmann părea încântat şi declara că pentru Germania totul e acceptabil.
în ceea ce priveşte pe Hentsch, i-am spus că nu voi răspunde comunicării lui Soldan, iar
Horstmann a replicat: „Aveţi dreptate!"
24	octombrie. — Vizită la Crucea Roşie a bătrânului colonel Oehme din Ministerul de Război de la Berlin, venit mai cu seamă spre a mulţumi pentru „Liebesgaben" ce Crucea Roşie trimite prizonierilor în Germania. Din căldura explicaţiilor sale, din tonul mulţumirilor, se înţelege cât de mari au fost greutăţile pentru a nutri pe prizonieri şi acum înţeleg din ce în ce mai bine pentru ce au murit atâţia! Ce război nelegiuit din partea noastră!...
— Bărbulescu mi-a comunicat ieri că numirea lui Wachmann la Banca Naţională a căzut în apă, în urma intervenţiei comisarului austriac Schwalbe. Wachmann va fi numit funcţionar la Bancă, fără a avea însă dreptul de a semna.
25	octombrie. — Armata Kronprinţului primeşte o lovitură serioasă între Vauxaillon şi Bray şi pierde teren pe canalul Oise-Aisne. Comunicatul recunoaşte că a trebuit să părăsească sau să facă să sară în aer baterii întregi şi că luarea satelor Allemant şi Chavignon a impus o retragere. Comunicatul mai adaugă că urmărirea franceză a fost foarte viguroasă.
Seara, postul T. F. F. Eiffel anunţă captura a 8.000 de germani, 160 ofiţeri, statelemajore de la trei regimente împreună cu coloneii, 62 tunuri etc. Atacul francez a fost general. Acest atac nu e o surpriză. Corespondentul lui Pester Lloyd, Scheuermann, în telegrama din 22 octombrie, îl anunţă, după preparativele făcute în timp de şase zile pentru punerea în practică a tuturor invenţiilor din timpurile din .urmă. Automobilele blindate şi gazele au jucat un mare rol. în acelaşi timp, comunicatul anunţă că germanii au intrat în linie şi pe frontul italian, în Tyrol şi pe Isonzo. După amiază, vine ştirea despre ruperea frontului italian pe o distanţă de 10 km pe Isonzo, între Flitsch şi Dolmein. S-au capturat 1.000 de prizonieri. Ofensiva contra Italiei, despre care se vorbea atât de mult, începe.
— Primesc o invitare de la Lupu Kostake pentru o serată ce dă dânsul mâine. Se crede obligat să facă cheltuieli. Nota hazlie: ţinuta smocking, redingotă sau jachetă; deci numai în cămaşă nu se poate. O vorbă a d-nei Valentina Lahovari: „L'occupation allemande? L'âge d'or de la familie Kostake!"
26	octombrie. — Vizita unui deputat ungur, von Muzsa. El are rude în România. Recunoaşte greşelile trecutului. Aparţine grupului Apponyi. Cu toate astea, o notă nouă: e partizan al unei uniuni personale cu România. Despre aceasta, voi afla mai mult mâine. L-am invitat la masă.
— Comunicatul de dimineaţă confirmă succesul pe Isonzo: a 12-a bătălie; iar cel de seară continuarea retragerii pe frontul francez.
27	octombrie. — Comunicatul: în Flandra, bătălia ia mari proporţii. Pe frontul francez, francezii n-au putut depăşi canalul Aisne-Oise. — în Italia, înaintarea Centralilor continuă cu succes: 30.000 de prizonieri (Dom-browsky pretinde că ar fi 50.000) şi 300 tunuri.
— Kiriacescu a aflat că Kersant şi Neumann pleacă în Bulgaria, ca să facă o anchetă printre ostatici pentru a şti dacă s-au cerut bani de către Lupu Kostake în vederea eliberărilor. Dombrowsky susţine că ancheta e foarte serioasă. E câtva timp de când tot el a afirmat că Lupu Kostake trebuia să fie înlocuit. Despre petrecerea de diseară, spune: „Dar ce? vreme de suarele este acuma?"
— Corteanu stăruie în favoarea acţiunii ce ar trebui să încerc pe lângă Regele Ferdinand, pentru a se face pace cu România oficială. îi răspund că încercările mele din trecut au avut un slab răsunet. — Mehedinţi, potrivnic oricărui demers pe lângă Mackensen în afacerea ostaticilor, ar voi ca eu să solicit repatrierea soldaţilor prizonieri.
— Czurczin, care soseşte de la Viena, a ţinut să-mi anunţe de urgenţă că la Viena lumea politică se interesează acum de afacerile din România şi că Czernin a exprimat speranţa de a mă vedea în cursul lui noiembrie. „Cum şi cu ce ocazie — adaugă Czurczin — nu ştiu!"
— Muzsa vorbeşte mult despre afacerile noastre comune. El e guvernamental şi va transmite lui Wekerle observaţiile sale. (E delegat la Jocurile Olimpice şi a păstrat relaţii în Franţa cu baronul Coubertin şi marchizul Polignac). — îmi povesteşte că cu ocazia congresului olimpic din Paris
— 1914 — un francez, al cărui nume nu vrea să-1 spună, a prevenit delegaţii că la recepţie, soţiei unui personaj „să i se dea mâna, dar să nu i se sărute mâna". Cerându-se explicaţii, acelaşi francez generos a dat un răspuns, citând un fapt care nu poate fi controlat şi pe care e deci inutil să-1 reproduc. Muzsa găseşte excelentă soluţia pe care am indicat-o ieri în treacăt: Dinastia trebuie să continue, dacă nu, cel puţin cu Principele Nicolae şi Regenţa unui membru al familiei Hohenzollern. în timpul minoratului, este timp de a prepara tot pentru a reface o administraţie şi o organizaţie în vederea majoratului. O notă foarte vie în contra cehilor. Graţierea acordată lui Kramarez şi luî Koflacz a fost o greşeală. Aceşti oameni au început iar să agite contra integrităţii Regatului. Regimentul 28 din Praga a trecut cu arme şi bagaje la ruşi (Lucz) şi a fost şters din numărul regimentelor Monarhiei. S-a refăcut cu români şi câţiva unguri care s-au bătut ca nişte lei (regimentele 51 şi 52), iar după ce aceştia au salvat onoarea, i s-a restituit numărul. Toată convorbirea a fost expresia dorinţei de a aduce pace şi amiciţie între Ungaria şi România.
28	octombrie. — Cele din urmă zile au trebuit să fie foarte sângeroase; pe frontul francez ofensiva n-a putut depăşi canalul Aisne-Oise; în Flandra, după o luptă violentă, germanii au menţinut poziţiile lor. în Italia, acţiunea ia proporţiile unei mari victorii. Cele două comunicate, german şi austro-ungar, vorbesc pentru prima oară de „Oberleitung" al împăratului Carol. Aşadar e vorba de un succes. Au fost 60.000 de prizonieri şi s-au capturat 450 tunuri. Aproape întreg frontul e pe teritoriul italian şi astfel fructul celor 11 bătălii precedente, în curs de 2 ani de război, pe Isonzo, a fost pierdut dintr-o singură lovitură. Guvernul Boselli a fost răsturnat cu o foarte mare majoritate contra lui. Toate aceste lucruri aduc puţină odihnă pe frontul nostru din Moldova şi, dacă pacea e apropiată, ea nu va fi datorită zdrobirii bietei noastre armate!
29	octombrie. — Am înştiinţat din nou pe Crăsnaru, Lupu şi Dobro-vici că închid cantinele. Dacă se întâmplă ceva, nu vreau să iau asupră-mi nici o răspundere.
— Hans Herzog se întoarce din Berna. Elveţian, stabilit în România, urmăreşte negocierile cu Elveţia pentru Administraţia Militară. Comerţul între Austria şi Elveţia e aproape inexistent azi din cauza căderii grozave a coroanei: ea valorează 43 cent. argint elveţian. De la 80 milioane, comerţul e redus numai la câteva milioane. Germania nu mai poate da fierul şi cărbunii, pe care le procura, aşa încât comisia de repartiţii elveţiană nu mai funcţionează şi lasă fiecărui industriaş grija să şi le procure. în Elveţia, se crede că războiul va mai dura şi anul viitor. Elveţia e furnizată cu tot ce trebuie de către Antantă pentru a veni în ajutorul prizonierilor. Se fac sforţări nemaiauzite ca s-o atragă în război, dar în cazul acesta ar fi un război civil între cantoanele germane şi cele franceze.
— La dejun, Dombrowsky cu căpitanul Osten de la O.K.M. Azi-di-mineaţă, d-na Mariuţa Pilat a spus Tuchketei Pherekyde, sub cel mai mare secret, că dânsa ştie, din izvor sigur, că Arma Brătianu n-a murit. Am întrebat privitor la aceasta, dacă s-ar putea avea o comunicaţie secretă cu Moldova. Osten îmi răspunde că ei au crezut totdeauna că familia Brătianu corespondează şi că au cercetat şi continuă să cerceteze. S-a crezut un moment că acea conductă de petrol de curând instalată ar putea servi. Se cercetează şi acum, de astădată în direcţia Brăila-Măcin!
30	octombrie. — în Italia, victoria este foarte mare. A Ii-a şi a IH-a armată sunt bătute şi tot frontul de la Flitsch la Mare e zguduit. Peste 100.000 de prizonieri şi 700 tunuri. Buletinul italian strigă: trădare! şi acuză trupele de laşitate.
— Dl. Popescu (Neue Freie Presse) spune că din conversaţiile sale cu Horstmann şi cu maiorul Beer, a căpătat convingerea că germanii se gândesc la o lungă ocupaţie a României, după încheierea păcii. — Aceeaşi impresie mi-a lăsat şi mie o observaţie făcută de Horstmann, săptămâna trecută. De aceeaşi părere e şi G. Ştirbei şi, din nenorocire, acest mod de a vedea va găsi o încurajare şi la Carp şi la Lupu. De câte ori n-a repetat Carp că Germania ar trebui să ne ocupe zece ani „ca să ne facă oameni!" Popescu mai adaugă că e vorba de a trimite pe Prinţul de Fiirstenberg (Egon) la Bucureşti pentru ca Austro-Ungaria să fie reprezentată cu mai multă greutate aici.
— Horstmann şi Bellow, înapoiaţi din Dobrogea, vin la dejun. Impresia lui Bellow:
Dobrogea e un ţinut frumos, dar trist, drumul de la Macin-Babadag, superb; vederea spre Galaţi şi Reni, în albastrul orizontului, un lucru minunat; lipovenii de la Jurilovca, toţi alcoolici.
— Demisia lui Michaelis este un fapt împlinit. Curtea face sforţări pentru a salva pe Helfferich. Succesorul va fi contele Hertling, preşedintele Consiliului în Bavaria, care a cerut câteva zile de gândire. în etate de 70 ani; parlamentar fin.
— Se pare că neinvitarea austriecilor la Lupu formează din nou un subiect de observaţii neplăcute şi că Horstmann regretă mult că a lăsat să apară în jurnale darea de seamă.
31 octombrie. — Asupra animozităţii constante care se observă între germani şi austrieci, M. T. Carada îmi comunică următorul fapt ce-1 ştie de la Nicu Filipescu: La întoarcerea sa de la Weissenhirsch în 1914, Nicu Filipescu, oprindu-se la Berlin, a fost primit de Zimmermann, pe atunci ministru, care, luându-1 pentru ceea ce părea că este la acea epocă, adică un amic al politicii germane, i-ar fi zis: „Şi acum, atacaţi Basarabia, mergeţi la Odessa şi în 15 ani împărţim Austria".
1	noiembrie. — Dezastrul italian ia proporţii epice. Şaizeci de mii de oameni din Armata a IlI-a au depus armele la Tagliamento. Numărul total al prizonierilor trece peste 180.000; tunuri pierdute, 1.500 piese.
— Primăria, în fine deşteptată, îmi trimite 15.000 lei pentru cantine, fără vreo altă explicaţie...
— îmi cade în mână o listă de persoanele suspecte germanilor. Printre cei puşi sub supraveghere e şi Panaitescu, care însă e departe... însă, ca bănuită de spionaj se găseşte de asemenea şi Marie-Nicole Darvari cu menţiunea: „are multe relaţii cu ofiţerii germani şi bulgari". Ceea ce e mai rău e că aceste liste sunt rău făcute şi conţin în genere oameni din clasa de jos.
2	noiembrie. — Vizita lui Al Beldiman, sosit alaltăieri-seară. N-are aerul de a fi încântat de Carp, nici de Lupu Kostake. A fost obligat să rămână mult timp la Viena ca să restabilească raporturi mai binevoitoare, deoarece cercurile vieneze erau foarte montate „de ce se petrecea aici la noi". (El n-a voit să fie mai explicit, dar se pare că apropie aceste dispoziţii ostile atitudinii răuvoitoare a guvernanţilor noştri). Va colabora la Lumina, însă voieşte să oblige pe Stere să dea pe faţă tot ce ştie despre Brătianu, al cărui nume nu e niciodată pus înainte. Aşa, îmi spune el, într-un articol al său trimis din Berlin, scrisese: „urmaşul nevrednic al unui nume mare" şi fraza a fost schimbată de Stere... Află cu surprindere că Stere a fost asimilat colonel la Statul-Major până în ceasul din urmă. D-na Stiirdza a poreclit Lumina: „steroscopul". Beldiman doreşte să lucreze ca să pună unitate în sforţările ce sunt de făcut. De această lipsă de unitate Berlinul se plânge, iar Viena o subliniază. Nu crede că germanii doresc o ocupaţie îndelungată a României; el o blamează ca şi noi toţi. Ca încheiere, nu cred că Beldiman are o orientare; i se pare numai că Germania împinge Austria către Polonia şi îşi rezervă sfera sa de acţiune în România.
3	noiembrie. — De la serata Lupu: Th. Rosetti s-a scuzat şi mi-a spus: „Cum? să mă duc să beau bere cu nemţii?..."
— O depeşă din Viena anunţă că Centralii au trecut Tagliamento în mai multe locuri.
— Generalul Tiilff pleacă azi în concediu în Germania.
Am verificat prin Iliescu (administratorul meu) plângerile continue care vin din teritoriul Etapelor, mai cu seamă de la faimoasa Etapă a 15-a, von Madelung, care se bucură de o reputaţie feroce. Acolo e un căpitan Schultz, care e pe lângă general şi care conduce tot şi care e puţin binevoitor pentru toată lumea: germani sau români.
Lt, Schubert, care e la Mizil, a asigurat pe Iliescu că nu se va lăsa producătorilor sfertul recoltei lor de vin, orice s-ar spune la Bucureşti; că nu se va plăti grâul după tariful Administraţiei Militare; deci, cel mult 1.600 şi 2.000 lei. Mai mult, se rechiziţionează de la toţi alambicurile şi se ia tescovina cu 8 lei mia de Kg., când preţul exact e de 10 ori mai mare. Tot Administraţia Militară va fabrica şi tescovina.
— Lupu îmi spune că mareşalul Mackensen va lipsi până la 21 noiembrie, din cauză de doliu. Acest motiv e fals, îmi spune maiorul Her-wath de la O.K.M., care a venit să mă vadă după amiază. Această plecare simultană a guvernatorului şi a mareşalului are vreo semnificaţie? Adevărul e că generalul Sentler pleacă de asemenea la Berlin, „pentru conferinţă"— mi-a spus Popescu de la N.F.P. (Fals, vezi 6 noiembrie.)
I.I.C. Brătianu se pare că e la discreţia lui Take lonescu. După misiunea lui Comşa la Berna, favorurile acordate lui Caretaş, numirea lui Căpităneanu într-o comisie de odihnă
(interesele românilor din teritoriul ocupat!), două numiri extraordinare comunicate de Brănişteanu: N. Xeno-pol e numit ministru la Tokio şi Victor lonescu la Lisabona. Era greu să sfârşească mai trist fiul lui I.C. Brătianu!
De la acelaşi: Se pare că Take lonescu afirmă în public că eu am primit trei milioane de la germani, iar Miile, convins, repetă calomnia în Journal din Paris. E cu putinţă ca aceşti nenorociţi să cadă aşa de jos!
4	noiembrie. — Noul cancelar Hertling ia ca vicecancelar pe un parlamentar (decipartidul Curţii n-a putut să menţină pe Helfferich), iar vicepreşedintele Reichstagului, Dove, e numit la un departament. Ziarele accentuează revoluţia pacifică ce s-a săvârşit: parlamentarismul biruind birocraţia. în fond, politica a ajuns să aibă întâietate asupra acţiunii militare.
— Comunicatul oficial nu confirmă trecerea râului Tagliamento, anunţată de o depeşă din Viena.
— Czernin pleacă de asemenea la Berlin. Se înţelege voiajul lui Sentler şi «conferinţa» despre care s-a vorbit.
— Un parastas a fost oficiat la Cotroceni, la ora 10 1/2, pentru Principele Mircea. Convocarea este semnată de Tzigara, „reprezentant al Casei Regale". Lupu Kostake, care nu ştie decât să înjure Dinastia, s-a crezut obligat să asiste. Eu m-am abţinut. Multă lume din societate.
5	noiembrie. — Cenzura a remis lui G. Ştirbei o scrisoare din 9 septembrie, trimisă deNicu Ghica din Odessa. Parlamentul a fost o parodie: toţi deputaţii îndârjiţi contra lui Brătianu şi Take Ionescu care sunt urâţi, dar lotuşi votând cu Guvernul. (E şi nota lui Comşa transmisă din Elveţia de Martha Bibescu.) Ca să-i ţină în mână, spune Ghica, se întrebuinţează trei mijloace de presiune: ,Banca Naţională, aprovizionarea şi legea marţială. Regele, pentru a se menţine, se dedă la o demagogie care sperie chiar pe Brătianu. Iorga îşi petrece timpul la Brătianu, la Curte sau la Barbu Ştirbei. Acesta din urmă continuă pe mai departe cu manoperele lui subterane. Mavrocordat scapă de la Curte, fericit că ia cu dânsul la Salonic familia sa. La ţară, lipsă de vite şi satele depopulate.
— Vizita colonelului Al Sturdza. Se plânge că nu este întrebuinţat şi autorităţile (citiţi: Internele) îi dau mai puţin concurs decât germanii. Nu poate obţine măcar o cameră pentru lucru, pe câtă vreme maiorul Schwalbe i-a oferit un birou şi tot personalul, — ofertă pe care dânsul a refuzat-o.
— Am comunicat personal medicului general von Schumborg toate infamiile pe care Rămureanu mi le-a denunţat ca petrecându-se la Dispensarul pentru femei din Mizil. Tot prin scris, am înştiinţat şi pe Lupu Kostake de refuzul Etapelor de a lăsa, 25% din recolta de vin producătorilor. Vom vedea dacă, afară de vorbe, va mai ieşi ceva.
— Sculptorul Cristescu, maior aviator, a căzut azi-dimineaţă cu avionul său aproape de Şiret, după ce zburase în timpul nopţii deasupra Bucureştilor. A scris la mai multe persoane, cu învoirea austriecilor, în rândurile cărora căzuse. într-o scrisoare adresată lui Galitza, spune textual că ei au venit pentru a „vă (locuitorii din Bucureşti) aduce scrisori". Să fie oare mijlocul de a coresponda al familiei Brătianu?
— D-na Berindei (70 ani) şi fiica sa Măria (27 ani) primesc notificarea că li s-a fixat să locuiască la Baia de Aramă. în urma unei percheziţii s-a confiscat jurnalul (memorii) d-nei general Berindei. Presupun că tonul nu era tocmai amical pentru germani.
6	noiembrie. — Generalul Sentler n-a plecat la Berlin, îmi spune Vo-llanka. Informaţia lui Popescu era inexactă. însă, prin faptul că Czernin se duce acolo cu ambasadorul Morey, cu şefii de secţiuni şi cu baronul von Mitţag, care are în atribuţiile sale afacerile Peninsulei Balcanice, fără îndoială că va fi vorba şi de România. — întreb pe Vollanka, care îmi răspunde: „în Austro-Ungaria nimeni nu mai voieşte să urmeze rătăcirile care consistau în a spune că: armata ne dă victorii iar politica vine pe urmă". Czernin înţelege ca fiecare succes militar să fie de asemenea şi un pas înainte al politicii şi el doreşte să fixeze avantajele care trebuie să decurgă din victoria în Italia. — (Aş putea să stabilesc o legătură cu întâlnirea în principiu fixată de Czernin? — 27 octombrie.) Foarte curioasă de urmărit gândirea austriacă prin prisma unui reporter conştiincios ca Vo-llanka. „Victoria în Italia este pur austriacă, cu toate că în primele trei zile s-a încercat s-o treacă pe seama germanilor. Germanii nu au decît şase divizii. Avem aci atât de mulţi oameni, încât nu se mai vorbeşte de armata Boroewics, trimisă probabil pe frontul Trentinului".
— Bulgarii mârâie şi dânşii. Arion a vorbit cu Stanciov (avansat general), care deodată a devenit pesimist în ceea ce priveşte rezultatele finale şi foarte pornit împotriva germanilor. Un mic fapt: Stere, în articolele sale Pro domo, a cărei serie a început-o, a citat un fapt privitor la Radev, spre cinstea acestuia, dar potrivnic lui Brătianu. Tantilov s-a opus. El nadmite modul de a vedea al germanilor: românii sunt învinşi şi ocupaţi şi nu primeşte de la ei nici dojana, nici elogii. — Trebuie notat că un Buxton a interpelat în Camera Comunelor asupra vederilor ce Guvernul englez nutreşte faţă de Bulgaria, şi lord Balfour a răspuns că, deşi bulgarii sunt în luptă cu Antanta, e de dorit ca ţara lor să nu fie cu nimic micşorată! — Radoslavpv declară de asemenea că, pentru ca România să nu mai poată în viitor ataca Bulgaria, „vom reclama şi vom obţine garanţii". — Se pretinde că între turci şi bulgari există o mare animozitate din cauza oraşului Adrianopol şi că s-a făcut uz de arme.
— Tagliamento, cu toată creşterea apelor, a fost trecut de către Centrali. E o întreprindere formidabilă, care a reuşit repede.
7	noiembrie. — întreg frontul italian, şi la câmp, şi din munţii Dolo-miţi — pe o distanţăde 150 km pe linia Tirolului, e în retragere. Printre şefii care urmăresc pe italieni, se citează Konrad de Hoetzendorf, a cărui armată e în apropiere de Lugano. Se ştie astăzi care era gruparea forţelor Centralilor, în ordine, începând de la Adriatica spre Flitsch şi Tolmein şi continuând spre vest de-a lungul Tirolului: Armata lui Boroewics (aceea care a bătut Armata a ffl-a italiană); Armata a IX-a a lui Bellow (aceea care a înfruntat unghiul ieşind italian şi a dat peste cap Armata a Ii-a italiană); Grupul Arhiducelui Eugen, adică: armata Krauss şi armata Kro-batin; în fine armata Konrad.
— D-na Berindei va avea o comutare de pedeapsă şi va putea pleca la Sinaia în loc de Baia de Aramă. Aceasta datorită lui Horstmann, care s-a ocupat cu tot interesul. — Horstmann mi-a spus că, în jurnalul său, bătrâna d-nă acuză pe germani de furturi şi violuri (?!), iar tonul este aşa de duşmănos încât prezenţa sa a fost socotită ca indezirabilă. Afară de aceasta, un număr de copii ale unui mic manifest, ceea ce face să se creadă în existenţa unei oficine.
La toate acestea, Lupu adăugă că dânsa ar fi dat şi bani ofiţerilor evadaţi pentru a se reîntoarce pe front. Hortsmann nu mi-a vorbit de acest fapt şi cele două doamne tăgăduiesc absolut.
8	noiembrie. — Sfântul Dumitru. Efectele legilor excepţionale: nimeni nu se mută; nici un camion pe stradă.
— Italienii bat în retragere pe Piave. — Englezii atacă cu furie şi fără întrerupere în Flandra. E singurul mijloc, după dânşii, de a veni în ajutorul Italiei. Pe de altă parte, Lloyd George şi Painleve au plecat cu tehnicienii în Italia pentru a conferi cu Guvernul italian.
— Când am vorbit cu Praschma despre necesitatea de a căuta o pace separată cu România oficială, el mi-a răspuns că la Berlin ar fi vorba de aşa ceva. Or, ieri, Stere a spus lui G. Ştirbei că Vorwaerts înregistra o declaraţie a lui Kerenski relativ la pacea separată care a fost propusă „unui aliat" şi care n-a fost primită. Jurnalele oficioase germane n-au dezminţit ştirea din Vorwaerts. — Astăzi, Lumina dă, după Ruskoe Slovo din 3/16 octombrie, un interviu al d-lui Saint Aulaire, acordat la Odessa, în care, între altele, spune: „Pericolul unei păci separate a României cu Puterile Centrale a dispărut cu desăvârşire". A se adăuga la acestea şi declaraţiile furibunde ale lui Take Ionescu, reproduse deunăzi, revoltat la ideea că s-ar putea rosti cuvântul de pace. Toate aceste indicii sunt de reţinut. Berlinul vede probabil mai uşor lucrurile cum le înţeleg eu, decât în modul cum le înţelege Carp.
— Al. Beldiman a venit ieri să mă vadă. Dânsul voia să înceapă cu Radu Rosetti o publicare de documente, pentru a prepara dosarul Brătianu. I-a scăpat o frază: „Carp! dar Carp nu vede decât un lucru: Carp-Mac-kensen şi Mackensen-Carp!" O notă bună: nu părăseşte pe Stere.
— Gebsatteb îmi face propuneri pentru o serbare şi o vânzare care s-ar face în comun pentru toate societăţile Crucii Roşii. Am rezervat răspunsul până voi consulta câteva doamne, fără participarea cărora nu e nimic de făcut.
9	noiembrie. — Ştirile de azi sunt senzaţionale. Centralii au împins pe italieni până la Livenza, la jumătatea drumului de la Tagliamento la Piave, şi au curăţit centrele de rezistenţă, care în munţi, în spatele frontului austro-german, se apărau încă. Rezultat: 17.000 prizonieri noi, un general şi 80 tunuri. Cifra totală: 250.000 oameni şi 2.300 tunuri. Pedeapsă dreaptă a politicii care a făcut să cadă orice frâu moral şi pentru oamenii noştri politici!...
— Guvernul Kerenski e la pământ şi maximaliştii au pus mâna pe putere. Program: pace imediată şi democratică; împărţirea pământurilor la ţărani. Afară de o contrarevoluţie, greu de admis acum, cauza păcii a făcut un pas imens. Având în vedere repercursiunea ce aceste ştiri ar putea să aibă asupra afacerilor române, Berlinul ar trebui să sondeze acum România oficială.
— Brănişteanu: O telegramă de la Korrespondenz-Bureau, deci oficială, dar care nu s-a reprodus pentru că lipseşte confirmarea germană, anunţă că la Berlin s-a rezolvat chestiunea poloneză. Galiţia va fi unită cu Polonia, care obţine de asemenea câteva măriri de teritoriu în Lituania. Libertatea navigaţiei pe Vistula. O flotilă. Regatul va avea ca Suveran pe împăratul Austriei; deci, o a doua uniune personală. (Aşadar, România va fi abandonată în sfera politicii germane.)
— Martha Bibescu a scris lui G. Ştirbei. Dânsa menţionează de o scrisoare primită de la Nadcge Ştirbei în care se vorbeşte despre tot felul de privaţiuni ce trebuie să-şi impună toţi. E o nouă confirmare a foametei ce bântuie în Moldova. Saint Aulaire a spus în interviul menţionat ieri că, dacă într-o lună (vorbea în octombrie) nu se va regla chestiunea transporturilor pentru Moldova, ţara aceasta va fi ameninţată de foame. Martha mai istoriseşte că Basarab-Brancovan, retras la Evian din decembrie, a declarat că a, votat legile lui Brătianu pentru că „cum lucrurile merg rău, el ştie bine că va veni un alt Guvern care nu le va aplica". Atavismul, numai el singur, nu e suficient pentru a explica acest bizantinism. Iată oamenii care au pornit acest război!
10	noiembrie. — Centralii au trecut pe tot frontul Livenza şi e puţin probabil ca italienii să poată rezista pe Piave.
— Se vorbeşte cu discreţie despre încheierea unui armistiţiu pe frontul rus. Poate că e vorba de concluzia precipitată ce se trage din confirmarea căderii lui Kerenski şi din reuşita loviturii maximaliştilor. Lenin conduce toată acţiunea.
— Telegrama asupra Poloniei* nu e încă confirmată. Pester Lloyd din 8 noiembrie conţine o telegramă din Viena care este aproape reproducerea textuală a ştirii de ieri. — De altfel, acelaşi jurnal înregistrează o depeşă din Berlin anunţând: „convorbirile pentru soluţiunea poloneză continuă şi tot ce au publicat ziarele nu se rezema decât pe simple combinaţii". Să fie oare Berlinul care n-a voit să i se forţeze mâna? Convorbirile „continuă", însă în ziua de 7 noiembrie Czernin a părăsit Berlinul. După jurnalele austriece, în Parlament începea discuţia acestei chestiuni şi, după spusele lui Pester Lloyd, ucrainenii declaraseră deja că, prin toate mijloacele, ei vor combate alipirea la Polonia a unor teritorii lituaniene. E adevărat că ştirea sosită ieri nu încântă câtuşi de puţin pe unguri.
— Konradsheim, pe care l-am văzut azi-dimineaţă, îmi spune că el crede că germanii îşi rezervă de asemenea crearea unui Stat curlandez-estonianîn uniune personală cu împăratul Germaniei. Se înţelege că indiscreţiile sunt primejdioase la această ora. 
Am aflat de la d-rul Rămureanu că la Mizil s-a instalat intr-o cazarmă, un fel de SaintLazare pentru femeile adunate din oraşele ocupate de Armata a IX-a. Sunt femei Tară nici o vină care sunt aţinute aci şi care sunt trimise să lucreze la câmp pe moşia d-nei Hanton. Admin stta-torul meu Iliescu a văzut pe aceste nenorocite, slabe, in zdrenţe impirand milă. Am reclamat generalului medic von Schumborg. El at făcut tancheta şi, foarte politicos, mi-a răspuns că într-adevar sunt acolo femei sănătoase rVţinute până când familiile lor vin să le reclame, insa n e p o a t e circula nici coresponda în teritoriul Armatei a IX; ca nu se plateste decât 30 de bani munca acestor nenorocite; ca tot ce câştiga, e pus deoparte de lucru!... Adaug că Rămureanu mi-a spus ca, m timpul razii or, s-au luat şi femei care nu erau deloc prostituate.
— Am căutat să văd pe Ledebur, care, trebuind să plece mâine la vânătoare, nu prea are mult timp. Pus în curent de George Ştirbei, care mi l-a adus, el se însărcinează „ca prieten al lui Czernin şi fără a implica o acţiune pentru care n-are nici o calitate", să-i transmită următoarele: „Cred pacea cu România oficială posibilă; în orice caz, trebuie o încercare; tratativele însă pe front, nu la Iaşi unde Regele n-ar fi liber. Să se accepte continuarea Dinastiei cel puţin cu Nicolae sub Regenţa unui membru din familie, fixând la 21 ani majoratul Suveranului". Ledebur îmi spune că e în totul de acord cu mine. Restul îl va privi pe Czernin. — Mă întreabă dacă n-aş fi dispus să merg la Viena? Da, îi răspund, dacă cei de acolo vor să se întreţină cu mine, dar ar trebui să pot merge şi la Berlin. Dansul crede de asemenea că una fără alta nu merge.
— Ştirile din Italia continuă a fi foarte rele pentru italieni. Ei luptă cu disperare la sud de Aziago, probabil pentru a permite retragerea din sectorul Şapte Comune-Piave. S-au mai luat încă 10.000 prizonieri şi un general la Longarone, la nord de Bellune, iar forţele care au trecut Piave se apropie acum de Feltre.
13	noiembrie. — Horstmann, înaintat consilier de legaţie şi şef al Direcţiunii Politice, dejunează cu Bellow la mine. Dânsul îmi spune că nu s-au publicat propunerile de armistiţiu făcute de bolşevicii care deţin puterea actualmente la Petrograd, pentru că, în plin succes cu italienii şi chiar pe frontul francez, nu se poate primi un armistiţiu de trei luni pe toate fronturile. Nu crede că Franţa şi Anglia ar manifesta de asemenea vreo grabă. Dar, adaugă Horstmann, se va ajunge la un armistiţiu separat cu Rusia. Care va fi atunci soarta României?
Profit pentru a-i spune opinia mea întreagă asupra păcii separate, posibilă cu România oficială, însă fără să se extirpe toată Dinastia. Horstmann cere să-i explic modalitatea: un Guvern de generali înlocuind, în vederea armistiţiului, Guvernul civil până la constituirea acestuia din urmă. Toată combinaţia-i surâde, afară de un punct: Regele, — Nicolae în cazul de faţă — devenind major peste 7 ani. Horstmann mai vorbeşte şi de necesitatea de a avea Basarabia. Profit de ştirea despre sosirea Ţarului Ferdi-nand pe frontul italian, pentru a-i spune: „Nu-mi place această întrevedere a trei Suverani în Italia. Bulgarii n-au trupe acolo; desigur că se va vorbi tot de biata noastră Dobroge". Hortstmann îmi răspunde: „Dar ceea ce poate rosti împăratul, nu va putea lega diplomaţia noastră".
Bellow nu intră în vorbă decît ca să declare cum candidatura Prinţului Frederic Wilhelm, scumpă lui Carp, e rea.
14	noiembrie. — Vremea frumoasă continuă. După o ploaie bună şi caldă în timpul nopţii, cerul ne surâde din nou şi temperatura este plăcută. Ce ţară! Iată refrenul străinilor pe care îi întâlneşti.
— Al. Beldiman. Vorbim de Dobrogea. El a remis lui Kuhlmann un memoriu, înainte de plecarea lui la Constantinopol. însă cel mai bun aliat al nostru este Turcia, care nu voieşte să audă vorbindu-se de Constanţa în mâinile bulgarilor. Nizamy-Paşa, pe care Beldiman îl vede adeseori, i-a dat asigurări formale.
15	noiembrie. — O scrisoare complementară a prof. dr. general von Schumborg rectifică prima sa comunicare: cei 30 bani, alocaţi femeilor pe o zi de lucru, n-au fost strânşi pentru a le constitui un mic fond de rezervă, ci au servit a ameliora (?) masa lor zilnică, însă de acum înainte li se va bonifica 2/3 din salariul lor. Scrisoarea recunoaşte că au fost închise femei sănătoase, care sunt şi acum reţinute. Ni se cere să încurajăm — cum? — familiile să reclame femeile cărora li se poate asigura o existenţă cinstită şi să dăm acestor nenorocite îmbrăcăminte!... (Vezi 10 noiembrie.) .
— Facultatea de Medicină, tip Virgil Arion, s-a înjghebat; ea trebuie să înceapă a funcţiona la 3 decembrie. Dar, pentru a face loc lui Zaplachta, bătăuşul liberal, care e amnistiat de când s7a cufundat în Iordanul de la Moldova, şi tânărului Suţu, s-au imaginat următoarele (textual): 1. profesorului de psihiatrie A. Obreja şi lui Măldărescu, le este interzisă reluarea activităţii didactice: 2. dr. Zaplachta, doctor primar provizoriu la Institutul Mărcuţa (serviciu creat pentru el din ordinul lui Carp) şi dr. Suţu sunt numiţi în comun la Catedra de clinica bolilor de nervi şi electroterapie. Urlăţeanu şi Chiriac, doi liberali pe care nici un titlul nu-i recomandă, sunt numiţi profesori. Restul la fel. Şi toată această fantasmagorie a fost înmânată spre semnare bunului general Koch, al cărui nume te miră în această împrejurare.
— Neniţescu a plecat sâmbătă, 10 noiembrie, la Berlin. A luat cu dânsul pe prietenul şi secretarul său Maltezeanu. Al. Beldiman, care e la curent, îmi spunea că nu e sigur că va fi primit la Cartierul General. Prietenii lui răspândesc zvonul că el se duce la Berlin pentru „a scăpa Dobrogea".
Fapt sigur: duce cu el statisticile (Beldiman). Duşmanii lui afirmă că s-a dus să-şi asigure ratificarea numeroaselor consilii de administraţie în care e cooptat. Krupenski îmi spune că Petersen de la Banca Generală era plictisit şi neliniştit de această clătorie misterioasă.
16	noiembrie. — Budişteanu de la Craiova îmi povesteşte că în provincie, şi mai cu seamă la Craiova, ştirea falsă despre armistiţiul cu Rusia (propunerea maximaliştilor) a stârnit o emoţie enormă: s-a prânzit în comun, s-a băut, s-a cântat, s-a manifestat cu muzici până la ora 3 dimineaţa. Şeful poliţiei însărcinase pe fiul lui Budişteanu să meargă să deştepte pe părinţii săi spre a le anunţa noutatea aceasta. Se vede că lumea a răbdat destul, încât nu se mai poate stăpâni. Şi cu toate astea, oamenii noştri vor urma să se bată fără răgaz.
— Confirmarea unui fapt de care n-aveam decît o simplă bănuială: în lagărul Carp, Mirbach era urât; acum e rândul lui Horstmann. „Nişte nedestoinici, care n-aduc decât confuzie; nişte răuvoitori, care urăsc ţara". Propriile cuvinte ale lui Carp pronunţate în faţa lui Zoe Suţu. Urmarea pornirii lui obişnuite: „Cuvântul îl au militarii; ei trebuie să hotărască, nu miniştrii care încurcă toate, cu preocupările lor de partide politice!" Teză pe care mi-a dezvoltat-o, când m-am dus să-1 văd la Călineşti.
— Beldiman, descurajat, îmi spune că va pleca peste 15 zile şi că se va ocupa cu publicaţiile Ia care lucrează. îmi mai vorbeşte de o convocare ce ar voi să facă la Fundaţia „Carol" pentru o schimbare de vederi...
El crede că va putea astfel reacţiona contra unor idei greşite, de felul următor şi pe care le aude mereu repetându-se: „Marghiloman, austriac; Beldiman, prusac" etc.
— La d-na Lydia Filipescu aflu — o ştire secretă — că arhiepiscopul Netzhammer, care ne e aşa de binevoitor, e greu bolnav şi că se şi discută succesiunea sa. Vladimir Ghica e la Roma, unde se zbuciumă mult. Acreditat acolo de Regele Ferdinand? Mai este şi un episcop din Transilvania
(?) care se agită în vederea succesiunii. — Praschma a plecat din nou la Berlin; totdeauna bine cu Curtea; pe lângă aceasta, deşi nu poate suferi pe colonelul Hentsch, în ultimul timp i-a făcut avansuri, ceea ce dovedeşte că şi colonelul se bucură de toată favoarea la Curte. Şi, din partea aceasta, d-na F. a aflat că eu n-aş fi prietenul germanilor şi că lucrările au ajuns la punctul „unde trebuie să se pronunţe" (fiind vorba de mine). Nu s-ar crede niciodată că intriga ar putea juca un rol aşa de mare în sferele acestea militare. Aceasta provine, îmi spune d-na F., de la nemăsurata neîncredere a germanului.
17	noiembrie. — în zilele din urmă, din nou vine lumea să-mi ceară protecţie: se prepară liste noi de arestări. Obreja se crede unul din cei dintâi înscrişi; ex-senatorul Cornea de la Severin a primit o înştiinţare serioasă; Budişteanu de la Craiova se plângea că mai mulţi români figurează în comitetul care dă informaţii în acel oraş. — Nu credeam că din nou vor începe aceste procedee neîndemânatice! — Cu toate astea, lelkmann, reîntors de la Troian, a confirmat lui Kiriacescu aceste planuri supărătoare. El va încerca să coavingă autorităţile superioare pentru a reveni asupra lor. Se pare că cei 70 km. de drum între Plevna şi Troian au fost un calvar pentru nenorociţii deportaţi cu concursul administraţiei noastre superioare.
— în Italia se înaintează încet, dar sigur. Ocuparea punctului Gismon (sud-vest de Feltre) se pare că a închis drumul pentru restul trupelor italiene de pe frontiera de nord. Alte trupe, se zice, operează „în lagunele"" (sic) Veneţiei.
18	noiembrie. — De la Tzigara aflu că se ia infanteria de pe frontul român şi se înlocuieşte cu cavalerie. Oare Italia reclamă aceste mişcări? De altă parte, se certifică despre un corp de armată rus care a părăsit frontul român şi s-a retras în Rusia.
Lupu Kostake confirmă că se vorbeşte de alte noi arestări de ostatici: i s-a spus 300.
însă, ceea ce Lupu nu spune: care sunt sforţările pe care le fac Carp şi dânsul pentru a împiedica aceste măsuri luate ca răspuns la acţiunile rele ale lui Brătianu?
19	noiembrie. — Pe frontul italian, nimic mai de seamă decât că în munţi, între Piave şi Brenta, se înregistrează o rezistenţă puternică. — în Rusia misterul continuă; se pare totuşi că maximaliştii au triumfat la Pe-trograd contra lui Kerenski şi a celor războinici.
— Zoldester, un tip curios care se vâră peste tot şi se laudă că e în corespondenţă cu Ludendorff, mi-a spus cu toate astea două lucruri care mi-au atras atenţia: spionajul e teribil şi doamne diri societate pot, dintr-o zi în alta, să fie arestate şi că — în cercul său se spune —: „dl. Marghiloman le acoperă". (Trebuie să fie vorba tot de aceleaşi cancanuri asupra Crucii Roşii.) — România se va transforma cu totul „după zece ani de ocupaţie germană". Acest laitmotiv, scump lui Carp, se potriveşte cu unele cuvinte ale lui Horstmann — şi cred că cercurile germane se gândesc serios la lucrul acesta. — Tot de la el: în cercurile germane se crede că eu am „un pact" cu Familia Regală şi că m-am angajat să salvez Dinastia.
— Generalul Sentler îmi trimite o scrisoare şi, ca semn de amintire, un album luxos apărut de curând: Oesterreich-Ungarns Wehrmacht im Weltkriege.
20	noiembrie. — De la Brănişteanu aflu că acum două zile a sosit o telegramă din Berlin, că Brătianu acceptă darea înapoi a internaţilor la frontieră. Depeşea a văzut-o la lelkmann. Primul semn de capitulare al Guvernului. Este vorba'să se elibereze bărbaţii sub 17 şi peste 45 ani, femeile, toţi medicii şi toţi preoţii. Toată chestiunea se reduce acum la fixarea unei date; în telegramă, acest punct e lăsat în suspensie.
— Al. Beldiman a dat un memoriu cancelarului şi lui Czernin la 29 ianuarie 1917. Notez un pasaj: în octombrie 1914, Beldiman a vestit pe Brătianu de intrarea Turciei în război. Brătianu a răspuns că nu dă nici o importanţă lucrului pentru că, după propriile lui informaţii, Turcia este sleită ca putere militară şi el se aşteaptă la o revoluţie în Constantinopol. Constat că, nici după evacuarea lui Galipoli, Brătianu nu a învăţat să se ferească de „informaţiile lui proprii"!
— Se împarte în public un manuscris poligrafiat, apel către muncitori în care se slăveşte revoluţia rusă, care, pentru „pace, pâine, pământ şi puterea poporului", nu a cruţat nici o jertfă. Am vorbit de aceasta la dejun, şi Bellow a întrebat: — „Cum fac astfel de lucruri?" — Adresându-mă către Horstmann: „Dumnealor trebuie să ştie ceva". — îmi pare că, exact ca în primele zile ale ocupaţiei, când a circulat alt apel (agrar), poliţia germană nu a fost străină.
Horstmann îmi confirmă că Brătianu oferă acum de a face schimbul de internaţi pe front. Timp nedeterminat. „Aceasta, zice H., dă dreptate acelora care au crezut că deportarea în Bulgaria ar avea vreun efect asupra lui Brătianu". — „Eroare, răspund; aceasta dovedeşte numai că Brătianu începe a avea frică". — „Poate că e adevărat!..."
21	noiembrie. — Vorbesc cu M. T. Carada de sănătatea arhiepiscopului. Nu mai aremult. îşi aduce aminte că de 11 săptămâni e la pat. Se va duce îndată la Kuschka, prelatul care se spune că ar fi un succesor acceptabil.
Episcopul din Transilvania de care mi-a făcut menţiune d-na Lydia Filipescu, trebuie să fie contele Mailath, foarte rău şi pornit contra românilor. S-ar teme, în caz de succesiune, ca Vladimir Ghica să nu lucreze pentru vreun francez sau alt propagandist.
— Baronul de Bornemisa îmi anunţă că îşi aşteaptă soţia şi copiii; deci se instalează aici.
Nu crede să existe vreo soluţie hotărâtă pentru România. Era vorba ca în cursul lui noiembrie Czernin să facă un drum la Bucureşti; e convins că Czernin nu are timp azi să se ocupe „nici măcar un sfert de oră pe săptămână de afacerile române" (textual). — îi expun liniştit, cum cred că s-ar putea face pace cu România oficială şi ascultă fără obiecţii soluţia cu Principele Nicolae. îmi spune că afacerile ungare nu iau înfăţişare bună; greutatea cea mare e Wekerle, „ cel mai mare mincinos ce-a produs vreo ţară". Constată că a găsit aici un haos absolut şi că cei ce guvernează, din partea germanilor, sunt rău orientaţi.
— La ora 4, Al. Kiriacescu reîntoarce de pe scară pe Tzigara, care plecă şi povesteşte că a fost chemat la poliţie spre a fi ascultat de Ielkmann şi Neumann, care, întorşi din Bulgaria, au început o anchetă în privinţa denunţărilor că, cu ocazia luării internaţilor, s-au cerut şi s-au luat bani de la aceştia.
Ieri a fost arestat Sever Moscuna, presupun după plângerea lui Dumi-trescu-Câmpina, pe care l-ai pompat. Ielkmann afirmă că, pentru voiajul lui Moscuna în Germania şi pentru corespondenţele ce căuta să trimită el, a primit de la germani 200.000 lei!
Kiriacesu a fost chestionat asupra acestuia, dar în principal asupra punctului următor: un domn Kiriacescu ştie că Lupu Kostake a cerut în numele lui şi al colonelului Hentsch 200.000 lei de la fraţii Noica în favoarea săracilor, pentru a fi puşi în libertate... — „Asta ştiu şi eu, spune Tzigara.,." — Kiriacescu a răspuns că lui niciodată nu i s-a propus aşa ceva, dar nu a adăugat că fratele lui, Oscar, este cel vizat. — Magistraţii ştiu că sora lui Noica a cerut povaţă lui Goetz şi că acesta i-a spus să nu dea nimic, fiind la mijloc o escrocherie. — De afacerea aceasta mi-a vorbit în timp şi Stoian, foarte în curent prin o doamnă Blancfort de tot ce se zice sau se face la Goetz. Este de văzut până unde se vor împinge lucrurile de germani...
— Numitul Chiţescu (vezi 30 august) a răsărit din nou în Germania. Se află la Bad-Stuer, de unde îmi scrie, cerând ajutoare.
22	noiembrie. — Mare luptă la Cambrai, Englezii au atacat în două direcţii: BapaumeCambrai şi Peronne-Cambrai. Graincourt şi Marcoing, la jumătatea drumului dintre front şi Cambrai, au rămas în mâinile lor. Se vorbeşte de pierderi de artilerie fără însă a se da numărul. Mai la sud, la Craonne, francezii au atacat de asemenea, însă cu mai puţin succes.
— în Italia, muntele Tomba, cel din urmă drum înainte de a ieşi la câmp, rezistă încă. Totul se concentrează asupra acestui punct, între Bren-ta şi partea de sud a râului Piave.
— Discursul-program al lui Clemenceau. Programul omului cu mâna tare. Fraze scurte, tăioase. Război fără întrerupere; justiţie militară aplicată la toţi, fără consideraţii de persoane; tăcere pentru propaganda pacifistă; uitarea greşelilor din trecut, etc... Pentru cât timp?
— Tot oraşul vorbeşte despre o misiune, în vederea păcii, care ar fi încredinţată lui Mişu Pherekyde.
23	noiembrie. — Comunicatul anunţă că englezii n-au putut să exploateze succesul lordin ajun şi că au fost opriţi pe loc.
— Din cercurile militare: armistiţiul cu ruşii pe punctul de a fi încheiat. — Mai multe scrisori din Moldova aruncate din aeroplan au fost tri
mise la destinaţie de către poliţie. Se primeşte răspunsul, îmi spune Băr-bătescu, tot pe
aceeaşi cale (!). Cer o informaţie mai precisă.
24	noiembrie. — Ofensiva engleză a fost oprită; poziţiile lor cele noi formează un vârf de unghi în frontul german, la 6 sau 7 km de punctul de plecare. Sunt 9.000 prizonieri, 300 mitraliere. Un succes venit la timp pentru a ridica moralul Antantei.
— Căpitanul Ielkmann, care se ocupă în special de chestiunea internaţilor, mă pune în curent cu tot ce priveşte pe deportaţii din Bulgaria. Viaţa acolo e scumpă. S-au luat dispoziţii ca Statul să trimită pentru fiecare câte 300 lei pe lună. Prima sumă lunară le-a fost expediată la 1 decembrie. Banca Bulgară reclamând un agio fantastic, expedierea se face prin Banca Generală din Bucureşti şi Credit Mobiliar Sofia. Trebuia să se aresteze şi să se transporte un însemnat număr de persoane bogate, mai cu seamă rude de ale lui Brătianu, însă măsura a fost oprită în urma telegramei lui Ludendorff, care a comunicat că Guvernul român consimte la schimb. în caz de amânare, se va proceda cu tărie.
Emil Petrescu, lăsat la ţară, va fi de asemeni expediat în Bulgaria. Cos-tică Poenaru a scăpat de internare, spune Ielkmann, pentru că a servit în administraţie mai mult de nouă luni. Lupu Kostake a cerut să se ia în consideraţie lucrul acesta, căci ar fi indelicat să se aresteze un om de care s-a servit. Deci, a fi un provocator de război, nu e nimic; chestiunea e să ştii să te strecori în vreun serviciu oarecare. — Sever Moscuna va pleca tot în Bulgaria; se pare că a stors bine pe Dumitrescu-Câmpina, sub pretext de împărţire de bacşişuri. Max Rosetti a estorcat şi el 6.000 lei lui Câmpina. — Mai e unul Max Goldenberg care i-a luat 10.000 lei, sub pretext de a împărţi la diferiţi agenţi secreţi şi apoi îl terorizau, îmi spune Ielkmann, pe acest biet nenorocit că va fi împuşcat dacă va spune ceva!
— Bărdescu îmi dă câteva lămuriri asupra numirilor de la Facultatea de Medicină. S-au menţinut pentru o sută până la două sute de studenţi toate catedrele ce erau pentru 1.800 până la 2.000 de studenţi obişnuiţi. S-au creat altele noi, ca de exemplu Catedra de ginecologie, care nu există în legea noastră. Pentru Suţu, fără nici o cultură, s-a creat un loc „pentru că n-a iscălit memoriul universitarilor".
25	noiembrie. — E primul comunicat, de trei zile, care e afirmativ relativ la ofensiva engleză diri faţa oraşului Cambrai. Germanii anunţă că ea s-a prăbuşit cu mari pierderi pentru asaltatori.
— în Italia, italienii atacă fără întrerupere în munţi.
— într-o conferinţă pe care am avut-o cu Lupu, Dobrovici şi Dristo-rian, am interpelat cu vioiciune pe Lupu şi i-am arătat datoria absolută ce are: 1) De a constitui o comisiune pentru a opri şi a supraveghea mijloacele de combatere a tifoidei, care zilnic face ravagii; 2) De a constitui un fond de pensii pentru cei amputaţi. Aceşti nenorociţi au cel puţin dreptul de a nu muri de foame. — Promisiuni...
26	noiembrie. — Din nou lupte pe tot frontul occidental, la Ypres, Cambrai, Craonne. —în Italia, situaţie staţionară. Italienii atacă continuu.
— Culcer, de la Târgu Jiu. Şi acolo, ca şi aiurea, elementele ocupante se strică. Ţuica are farmec şi micile venituri ilicite se înmulţesc din ce în ce. El e chiar uimit de repeziciunea propagării răului.
27	noiembrie. — Englezii continuă să atace la Ypres şi la Cambrai, iar francezii de asemenea pe frontul lor. Se pare că ei au fixat pe loc toate forţele nemţeşti. — în Italia, nici o schimbare.
— Horstmann îmi confirmă că pe tot frontul rus, — afară bineînţeles de frontul din Moldova foarte strict păzit, — este de fapt armistiţiu. Pretutindeni se fraternizează şi muzicile militare cântă în toate părţile.
— Ne bucurăm de o vreme minunată şi se continuă cu semănatul ogoarelor întârziate din cauza secetei de toamnă.
28	noiembrie. — Nici o schimbare pe front. Contele Praschma îmi spune că în Tirol, zăpada e de 1 m; că s-a înaintat cu 70 km, nefiind decât două drumuri strâmte ce trebuie,lărgite, şi că în curând se va relua ofensiva în Italia. S-au găsit aprovizionări imense, între altele mari cantităţi de stofe.
— Am avut la dejun pe contele Praschma pentru a vorbi cu el, după cum îi spusesem la d-na L. F. — „Ar trebui acum ca Iaşii să facă propuneri de pace..." — „E tocmai subiectul pe care voiam să-1 ating, răspund eu. Pacea e posibilă, cred, dacă Germania a renunţat la intenţia sa de a goni Dinastia". — „Dar, cine a spus aceasta? Când s-a evidenţiat în Germania această intenţie?" — Pe aceste premise, convorbirea noastră a fost uşoară. Am explicat sistemul meu, adăugând că nu e de nici un interes să se verse mult sânge pentru a se „reduce" Moldova. Praschma îmi spune: „Ideea dvs." îşi face drum; o găsesc bună. Pot mai cu seamă să vă spun că s-a revenit mult şi se recunoaşte acum greşeala în direcţiunea luată în România". Cu tot limbajul, aşa-zis diplomatic, Praschma era clar ostil sistemului Carp-Kostake. Din nenorocire Praschma îmi pune chestiunea: „Ruşii nu v-au oferit niciodată nimic în Basarabia?" — li răspund neted: „Nu", şi repet declaraţia pe care mi-a făcut-o Poklevski asupra acestui punct. — „Dar Rusia actuală nu ar da nimic?" — „Din cauza Dobrogei?"
— „Da: sunt mari dificultăţi". — Eu: „Un cuvânt mai mult pentru a încheia o pace repede. Nu se poate plăti destul de scump marele rezultat de a se face o spărtură în rândurile Antantei şi bulgarii vor înţelege că trebuie să sacrifice din pretenţiile lor".
Mai departe, Praschma vorbeşte şi de o oarecare ocupaţie — doi ani, îmi pare că a spus, — căci trebuie supravegheată întrebuinţarea recoltei: „Avem nevoie de produsele dvs." — Replic că vor fi suficiente comisi-unile care să supravegheze importul şi exportul. Am promis lui Praschma un mic rezumat deşi spune el: „ceea ce îmi relataţi se va grava în memoria mea". Contele repetă că în curând, şi foarte iute, se va lua o hotărâre privind România.
— A circulat zvonul că M. Pherekyde a sosit cu propuneri de pace. Vollanka a venit să mă întrebe şi a trebuit să stărui mult ca să-1 asigur că nu ştiu nimic.
29	noiembrie. — O scrisoare de la Horstmann mă înştiinţează cum colonelul Hentsch este în totul de acord pentru serbarea Crucii Roşii şi pentru comitetul de organizare. în vederea unei fraternizări căutate, Geb-sattel mi-a propus oficial o serbare cu vânzare de obiecte româneşti de către doamnele din societate în profitul tuturor Crucilor Roşii.
Graţie tactului lui Horstmann, am convenit ca serbarea să n-aibă loc decât pentru Crucea Roşie română; vor veni şi ofiţeri germani; apoi germanii vor da un concert, la care vor asista la rândul lor şi doamnele române.
— Pe frontul englez sforţări vizibile de a nu se da nici un minut răgaz germanilor.
30	noiembrie. — Cancelarul — anunţă o depeşă — a primit o radiogramă de la Ţarskoe-Selo, iscălită Troţki şi Lenin, propunându-i începutul peste puţin timp a negocierilor în vederea armistiţiului şi a păcii. Cancelarul declară că, în propunerile până în prezent cunoscute ale Guvernului rus, există o bază de negocieri. El aşteaptă numirea de delegaţi în speranţa de a ajunge repede la pace.
1	decembrie. — Reluarea violentă a activităţii pe tot frontul de vest; centrul tot în faţa oraşului Cambrai.
— Armistiţiul există de fapt cu rusii şi toate ştirile, chiar cele din izvor antantist, concordă pentru a recunoaşte că regimul maximalist câştigă din ce în ce mai multă autoritate.
— Conversaţie cu Stere: el recunoaşte că Dobrogea e în pericol; admite că nu mai poate fi chestiune de o uniune personală cu Austria. Dacă Guvernul Brătianu oferă pacea, nu crede că Germania să poată refuza ca să trateze — „soluţie grozavă pentru România"; — dacă Brătianu, veşnic orb, nu se mişcă, atunci se va retrage probabil cu Regele în Rusia şi va lăsa armata să capituleze, „soluţie cu mult mai preferabilă".
— Lupu Kostake aduce la ora 7 de la Hentsch, ştirea dată de Djen că mulţimea a manifestat la Iaşi pentru pace şi a voit să se dedea la manifestaţii ostile faţă de Rege, de Brătianu şi de Take Ionescu (?). — Probabil, tot atât de serioasă ştirea adusă de Enric Isvoranu, că Neiu Ciorăneanu, secretarul lui Take Ionescu, pe care-1 ştiam de mult în Elveţia, ar fi sosit azi într-un auto militar, cu toate înlesnirile procurate de autorităţile austriece.
2	decembrie. — O ştire însemnată este scrisoarea lordului Lansdowne, şefulconservatorilor din Camera Lorzilor: „Trebuie să se pună capăt repede războiului, dacă voim a evita o catastrofă mondială... Noi nu avem intenţia să contestăm Germaniei locul ei printre marile puteri comerciale... Nu ne gândim să impunem Germaniei o altă formă de guvernământ decât aceea pe care o doreşte ea... " etc. (Tocmai contrariul de ceea ce spunea Lloyd George.) Scrisoarea e bine primită de o parte din presă. A fost publicată de Daily Telegraph,
— La Cambrai un bun succes german. Ocuparea lui Graincourt (pe care îl cuceriseră englezii; comunicatul din 22 noiembrie), Anneux şi Sau-taing: 4.000 de prizonieri şi mai multe baterii.
— Lumina publică un interviu pe care generalul Iliescu l-ar fi dat lui Petit Journal din 25 noiembrie. Aş fi crezut că e vorba de o fantezie, dacă Horstmann nu mi-ar fi certificat că a fost dat prin telegrafia fără fir. E o nebunie curată! Iată creierul care a condus pe Brătianu de mână şi care a pregătit planul de campanie care se cunoaşte.
— Beldiman trebuia să ţină conferinţa sa la ora 2 1/2. „Era totul aranjat cu Carp, care trebuia să dejuneze devreme la Lupu. Ieri-seară, în urma nu ştiu cărei intrigi, mi-a făcut cunoscut că nu mai vine; de asemenea se abţine şi Lupu". înţeleg că Beldiman vrea să se asigure de prezenţa mea şi a amicilor mei. — între timp Maimarolu îmi comunică că delegaţii au sosit şi că prefectul tăgăduieşte că i-a făcut să vie!
Soseşte tocmai Horstmann care comunică lui Beldiman că totul e aranjat; că P. Carp să facă ce va voi, dar Lupu va merge la conferinţă. Apoi încetul cu încetul: Lupu convocase pe prefecţi la o altă conferinţă, pentru a-i împiedica să meargă, însă cum Welzer a convocat pe delegaţi, „dl. Lupu Kostake nu are permisiunea de a face altceva decât ceea ce autorităţile au hotărât, şi tot aşa se va întâmpla şi în viitor!"
Beldiman roşeşte (îmi spune dânsul) ca un căpitan german „să vie ca să pună ordine între noi", şi îmi fac ciudate reflexii asupra „spontaneităţii" mişcării politice ce-şi propunea Beldiman.
Conferinţa în sine a fost bună. Pagină de istorie: politica Tratatului nostru din 1883 n-a fost politica personală a Regelui Carol, dar aceea pe care ţara o indicase încă în 1853.
Cercetată din punctul de vedere al ambianţei, conferinţa a fost o decepţie. în ceasul acesta se aşteaptă propuneri, soluţii; o disertaţie nu răspunde aspiraţiilor fiecăruia.
— Tzigara soseşte la prânz furios. Fără să vrea îmi spune că trebuie să vie rar la mine, pentru că e suspect. Am ajuns aici! Refuzând să dea şase sergenţi de oraş pentru a face serviciu de garderobieri la Facultatea de Medicină, pentru inaugurarea de mâine, Caragiale, şeful de cabinet al lui Virgil Arion, după sfatul acestuia, s-a dus să se plângă colonelului Hentsch! Ce trebuie să gândească acesta!
3 decembrie. — Nou succes la Cambrai, după o luptă înverşunată.
— Am cerut 48 ore de concediu pentru d-na Sabina Cantacuzino, care, se pare, e suferindă. Hortsmann îmi scrie că i s-a acordat.
— Ministrul Kuhlmann a fost întrebat asupra punctului de a se şti, dacă negocierile cu Rusia ar cuprinde şi România. Ministrul a răspuns că n-are nici o propunere a României; dar dacă Guvernul român ar face vreuna, ea ar forma obiectul unei negocieri aparte. — Deci, Germania n-ar refuza să trateze cu Regele Ferdinand sau cu Guvernul său. Aceasta ar dărâma tot ceea ce Lupu şi Carp se lăudau că proclamă în numele Germaniei!
— Corteanu mi-a spus, acum câteva zile, că Wachmann a afirmat înaintea lui că „proiectul lor" era să formeze o armată pentru a ataca frontul moldovean. N-am crezut o astfel de monstruozitate. Dar Mihăileanu îmi spune că Al. Sturdza, la Piteşti, vorbind ofiţerilor, le-ar fi repetat că trebuie să creeze o armată pentru a merge să cucerească Moldova şi în urmă Basarabia!
Ce vânt de nebunie! — Cum Carp pleacă la Berlin, — ştire adusă ieri de C. Arion, — ia cu dânsul şi pe colonelul Al. Sturdza „pentru a regla chestiunile militare!" (Tzigara.)
— Armistiţiul cu Rusia poate fi socotit ca încheiat. O depeşă comunicată la Club, la ora 7 seara, dă ştirea ca pozitiva.
4 decembrie. — Dombrowsky îmi comunică: a auzit de la Osten, deci din sursă germană, că la Iaşi Brătianu şi-a dat demisia şi că M. Pherekyde a format un Guvern cu Morţun şi Missir. (Nu ştiam că V. Missir se găseşte în Moldova.) Dacă ştirea este adevărată, Guvernul român se va gândi să facă propuneri de pace. — De altă parte, Horstmann îmi spune că Parisul încurajează Moldova să reziste, promiţîndu-i, după război, cel mai larg concurs financiar!
— Pe frontul englez un nou succes; se reia câte puţin tot ce s-a pierdut la Cambrai. S-au capturat 100 tunuri şi 6.000 prizonieri. Se pare că primul succes englez era datorit lipsei de oameni. Prinţul Rupprecht avea înaintea lui 3 contra 1. în urmă i s-au trimis neîntrerupt întăriri şi Horstmann spune că se vor trimite un milion de oameni pe acest front pentru a-l străpunge şi a bate pe englezi. Obiectiv: Calais. Tot ce e disponibil de pe frontul rus e transportat pe frontul de vest.
— Aflu de la Horstmann că voiajul lui Carp a fost hotărât după conversaţia cu Hentsch: „în conversaţia sa cu Hentsch, zice Horstmann, el s-a arătat cu totul diferit de ce credeam noi". — Tot cu privire la acest subiect, Beldiman îmi spunea azi-dimineaţă: „Cu autoritatea lui, trebuia să fie luat ca să se reclădească România, dar evident că el nu mai poate guverna". — Horstmann va pleca şi el; mi-a spus aceasta în modul următor: „Eram neliniştit asupra felului adoptat de Carp de a înţelege lucrurile; din fericire, îl însoţesc". — Eu dezaprob faptul că Al. Sturdza ia şi el parte la călătorie; „Ce voiţi? Ginerele! El însă nu va juca nici un rol, nici acolo, nici după aceasta!" — Horstmann mai are o îndoială: „Păcat că această călătorie se face aşa târziu, ar fi trebuit să aibă loc acum 15 zile. Dumnezeu ştie ce vom găsi acolo; hotărâri poate chiar luate!" (Ceea ce dovedeşte că P. Carp n-a fost chemat de Berlin, ci expediat de cei de aici.)
Horstmann, în chestiunea Dobrogei, caută totdeauna compensaţii eventuale în Basarabia. Trebuie să menajăm bulgarii; „dacă li s-a promis, trebuie să ne Jinem de cuvânt"... Ar trebui, afară de aceasta, construit un canal de la Galaţi la Mare! E şi aici un punct negru. în fine Horstmann vorbeşte iar de unirea tuturor. Ar trebui să se formeze un Guvern naţional cu d-voastră, C. Arion, Stere, Beldiman... Lucrul ciudat e chestiunea: se va putea lăsa la Bucureşti familia lui Brătianu când Brătienii vor fi în exil? îi răspund în faţa lui Bellow că pericolul liberal nu va veni niciodată de la câteva femei, care nu pot altceva decât să vorbească, ci de la menţinerea veşnic în funcţie a liberalilor Crăsnaru, Dobrovici, C. Poenaru. Aprobare din partea lui.
— Lumina publică raportul generalului rus Polivanov, care, în calitate de ministru de război, stabilea în noiembrie 1916 că ceea ce i se acordase României era invers proporţional cu importanţa sa militară; că, deci, crearea unei Românii Mari ar fi contrarie intereselor Rusiei şi propunea eventual revizuirea tratatului încheiat cu România în august 1916. Aceasta după 3 luni de la intrarea noastră în război! (Acest raport face parte din documentele secrete ce publică Troţki.)
— Vorbeam cu Dombrowsky despre Dobrogea. Mi-a afirmat că 3 până la 4.000 bulgari dobrogeni au iscălit o cerere pentru ca Dobrogea să treacă sub administraţia militară bulgară şi că germanii au refuzat de a examina cererea lor. Dânsul interpretează acest fapt ca o manifestare contrarie pretenţiilor bulgare asupra Dobrogei.
— Ieri a avut loc inaugurarea (redeschiderea) Facultăţii de Medicină. Am asistat cu C. Arion şi Al. Beldiman. Pompă: feldmareşalul Mackensen cu suita, guvernatorul şi statul său major, mulţi medici şi profesori români şi nemţi. Cuvântarea elegantă şi foarte binevoitoare pentru România a generalului Tulff. Rectorul Bogdan a citit discursul său mai întâi, în nemţeşte, apoi în româneşte. Virgil Arion a procedat la fel; decanul Petrini-Galaţi, numai în româneşte.
Dar, — şi acest lucru se întâmplă cam des de câtva timp — s-a uitat să se invite Sentler, Tantilov şi reprezentantul turc. S-a dat vina pe un căpitan Mueller şi, pentru a potoli susceptibilităţile, nu s-a semnalat în nici un ziar prezenţa feldmareşalului. Ziarul nemţesc spune numai, într-un lung reportaj, că Facultatea a fost deschisă „în prezenţa guvernatorului militar". Un punct.
5 decembrie. — Călătoria lui Carp, în împrejurările misterioase ce o înconjoară, deşteaptă susceptibilităţi. Brănişteanu, inspirat de Stere, a spus-o verde lui Horstmann: nu se iau hotărâri fără a le comunica persoanelor care au o responsabilitate politică. E chiar straniu ca eu să aflu ce se pune îâ cale, în chipul acesta. Faptul că Horstmann îl însoţeşte oficial pe Carp pentru a-i da mai multă greutate, este o agravare a acestei inconsecvenţe.
— Convoc Comitetul pentru mâine şi, cum Horstmann m-a asigurat că va veni să mă vadă înainte de plecare, voi şti exact până unde pot merge cu rezervele mele.
— Prefectul Răceanu: Comedia de duminica trecută 1-a scos din răbdări. I se impune să facă invitaţii, apoi sâmbătă-seară i se spune să nu se mai ducă"la conferinţă! în fine, tot se duce... Dar îmi vorbeşte mai cu seamă de cei 100.000 lei, depuşi de Ministerul de Război pe numele său pentru trebuinţele de asistenţă militară şi din care Lupu pompează cât poate. I-a cerut şi restul de 25.000 lei „pentru a-i depune la Banca Agricolă!" Răceanu socoteşte că responsabilitatea sa personală e foarte angajată dacă cedează. îmi cere protecţia ca să scape aceşti basi.
— Ora 4 1/2: Horstmann şi puţin timp după dânsul, C. Arion: Carp nu mai pleacă la Berlin. Berlinul a răspuns că venirea lui nu e oportună! Pentru a îndulci lucrul: „48 ore de drum, când evenimentele merg cu atâta repeziciune; apoi, prin telegraf se poate înţelege cu mult mai bine, deoarece lucrurile se pot conveni prin scris... Afară de asta, a fost rău înjghebată *ceastă călătorie a d-lui Carp singur"... (Berlinul este, hotărât, mai înţelept decât cei din jurul lui Hentsch.)
Horstmann îmi mai comunică următoarea ştire însemnată: Generalul (n-a reţinut numele), care a fost ataşat militar la Berlin, — să fie Mirces-cu? — s-a prezentat la Focşani pentru a trata în privinţa unui armistiţiu în numele armatei române. Colonelul Hentsch pleacă astă-seară cu Krem-nitz ca interpret, şi a rugat pe Virgil Arion să-1 asiste ca reprezentant al Guvernului actual, iar pe C. Arion ca reprezentant al meu.
Primesc pe Arion. — Horstmann: „Mulţumesc că aţi primit!" — Arion: „Dacă aceasta intră în vederile şefului meu; e de faţă, n-are decât să vorbească". — Vorbesc îndată cu Arion. Ştiu că germanii nu voiesc un armistiţiu; ei cer o capitulare a armatei; trebuie în acest caz ca Arion să ceară şi să lucreze aşa încât să se încheie pacea imediat. Cu cine? Se va vedea din propunerile cu care e însărcinat Mircescu. E adevărat, după ştirea care s-a răspândit, că Regele şi Guvernul au părăsit ţara şi s-au refugiat la Chişinău? Atunci, Guvern provizoriu care să încheie pacea. Dar, în cazul când Regele rămâne, se va trata despre pace cu dânsul sau cu succesorul său. — Evenimentele se precipită.
Horstmann mi-a repetat că nu crede că s-ar putea păstra Dinastia. îi replic că totdeauna am considerat menţinerea Dinastiei ca o posibilitate de a încheia repede o pace legală, şi menţin opinia mea, căci încheind această pace, am putea salva Dobrogea.
Revin la conversaţia, cu Horstmann. Mi-a manifestat satisfacţia sa că nu s-a desemnat pentru Focşani niciunul de la O. K. M.: colonelul Hass sau un altul care nu cunoaşte nimic din împrejurările politice ale ţării.
6 decembrie. — Aniversarea ocupării Bucureştilor. Zi oficială de sărbătoare. Autorităţile nu lucrează; chiar Primăria. E de asemenea aniversarea zilei lui Mackensen.
— Beldiman, care tratează mereu pe Carp de „moaşte", de om cu care lucrul e imposibil, vine de dimineaţă pentru a menţine legătura între Guvernământul său actual şi mine. El îmi aduce un proiect de proclamaţie care a fost citit deja „în micul nostru comitet" şi aprobat. Beldiman îmi spune că în august la Berlin, modalităţile au fost examinate cu el; că a reuşit a-i determina să abandoneze proiectul de Regenţă ca în Polonia şi că această ciornă de proclamaţie a fost de asemenea admisă în principiu. Cu propunerile de armistiţiu se află pe front generalul Răşcanu, iar nu Mircescu. Beldiman crede că totul va merge repede şi că trebuie să fim gata.
— Soseşte Stere. Ieşire violentă în contra lui Carp. Ideile acestuia au adus pe germani să creadă că orice acţiune trebuie să se petreacă în afară de români. Cu logică el spune: A refuza românilor armistiţiul şi a cere dezarmarea lor, când dânşii sunt singura ţară din Antantă care a aderat la demersul Rusiei? E o imposibilitate pe care ruşii cei dintâi nu o pot admite. Şi, dacă se dezarmează armata, ce presiune se mai poate exercita pentru a se salva Dobrogea?... Ţara, fără Dobrogea, redevine o proletară, care nu mai are mijloace de a se cultiva şi de a se ridica prin cultură.       Ieşire tot aşa de vie contra lui Hentsch, care vrea să dirijeze politica unei ţări pe care nici nu o cunoaşte.
— Şeteanu: Neniţescu a exprimat faţă de el şi de Kiriacescu următoarele două aforisme: Ne trebuie cinci ani de ocupaţie germană; era partidelor politice a trecut, acum e rândul individualităţilor să guverneze!...
— La ora 3 1/2 am întrunit pe G. Ştirbei, Hârjeu, Dobrescu, Gr. Can-tacuzino, Bărdescu, Mehedinţi, Corteanu şi Paul Greceanu, care vine pentru prima oară după 18 luni. Th. Rosetti singurul absent; le-am comunicat tot ce am făcut în ordinea dinastică, precum şi directivele date lui C. Arion.
7	decembrie. — Ştiri senzaţionale: suspendare de arme cu Rusia până la 17 decembrie, pentru a continua discuţiile privitoare la armistiţiu; victorie însemnată germană la Cambrai, unde armata Prinţului Rupprecht a recucerit un front de 10 km pe 4 de adâncime, 9.000 prizonieri şi 170 tunuri; armata lui Konrad de Hentzendorf ă sfărâmat rezistenţa italiană în munţi, luând 11.000 de prizonieri.
— Toată lumea, găseşte ruşinos interviul lui Lupu Kostake, apărut în Gazeta Bucureştilor de ieri: viaţa privată a lui Brătianu, a Reginei, a lui B. Ştirbei, Astor, sunt elementele principale ale acestei proze dezgustătoare.
8	decembrie. — Armistiţiul român. — Cu toate intenţiile colonelului Hentsch, cel puţin astfel cum le-a exprimat Horstmann, s-a acordat armatei române acelaşi tratament ca şi armatei ruseşti; cel puţin aşa rezultă din comunicatul român, — reprodus de presa română, deci aprobat de Cenzură: „Iaşi, 7 dec. Comandamentul Suprem rus a propus inamicului şi trupelor române, care ocupă frontul împreună cu trupele ruseşti, de a încheia un armistiţiu. S-a hotărât ca trupele române să ia parte la armistiţiu. în consecinţă, ostilităţile au fost întrerupte pe tot frontul la ora 8". — De aci reiese că armata română este cuprinsă în suspendarea de arme până la 17 decembrie. Asupra acestui punct, Ledebur a spus lui G. Ştirbei cum colonelul Hentsch a plecat ca simplu consilier pentru tot ce ar putea atinge teritoriul Aclministraţiei Militare, dar că o comisie de la O. K. M. e însărcinată cu negocierile. Cu atât mai bine. A trebuit să se petreacă ceva între ceasul când Horstmann a venit miercuri să mă vadă şi plecare, deoarece Horstmann a fost foarte afirmativ asupra faptului că O. K. M., spre marea mea mirare, a fost lăsat la o parte în această împrejurare.
— Succesul german în Italia continuă. Tot sistemul de fortificaţii de pe muntele Sisemol e luat şi numărul prizonierilor, de la 4 la 7 decembrie, s-a ridicat la 15.000. — De asemenea marşul înainte pe frontul Cambrai continuă cu succes.
— Locotenentul Hamelung vine să-şi ia rămas bun, fiind rechemat. E o manie, în poliţia germană, a-i schimba de îndată ce şi-au învăţat meseria. Şi dânsul voieşte să revie în România şi mi-a cerut recomandaţie pentru băncile din Berlin. O vorbă a ofiţerului: „La dvs.
totul se poate încerca, aici e libertate"!
— Ledebur îmi confirmă ceea ce-mi spusese G. Ştirbei: ofiţeri de la
O. K. M. tratează armistiţiul; este ceea ce crede: generalul Helm, şeful Statului-Major în persoană; austriecii sunt reprezentaţi prin generalul Hra-nilovici, fost ataşat militar la Bucureşti, şi căpitanul Steffoer; Hentsch este consilier pentru Verwaltung sau mai bine<„pentru a încerca o apropiere între cele două partide române", aducând pe reprezentanţii lor. Czernin a dat ordin lui Konradsheim, care a plecat la ora 1, să meargă la Focşani ca simplu auditor, fără a-i da nici o instrucţiune politică, — dar însărcinat să-i raporteze tot ce se va petrece.
în fine, Ledebur repetă: combinaţia cu Principele Nicolae este cea mai bună şi pentru ţară şi pentru Centrali. Regentul, care n-are trebuinţă să fie popular, pentru că este vremelnic, constituie cea mai bună garanţie a executării angajamentelor economice.
9	decembrie. — Frig şi timp frumos; zece grade sub zero.
— Fesier Lloyd de ieri a fost confiscat. Explicaţie: un articol de o extremă violenţă contra României, pe care mi-1 trimite Lupu Kostake (Nr. 300 din 6 decembrie 1917). De altfel, discursul lui Czernin către De-legaţiuni n-a fost nici el mai blând.
— Fraţii Arion s-au întors la ora 5. Costică A. n-a dat semn de viaţă. Prefectul de poliţie a aflat numai „că este bine". (Eroare, vezi 11 decembrie.)
10	decembrie. — Jurnalele reproduc ştirile engleze care recunosc că englezii au suferit la Cambrai o înfrângere foarte mare. Daily Cronicle o explică prin inferioritatea numărului: a trebuit să se ia trupe de pe front pentru a le trimite în Italia. Reiese de aci importanţa loviturii teribile din Italia.
11	decembrie. — în sfârşit, C. Arion s-a reîntors. Informaţia falsă, care ne-o dăduse Tzigara, duminică, pornea de la d-na Sturdza. Generalul von Morgen a tratat în numele germanilor. Hentsch a lăsat lui V. şi C. Arion să creadă că are misiunea să aleagă între Morgen şi Emden şi că, după ce a examinat (?) bine pe Morgen, i-a dat puteri să trateze. Din partea românilor erau: generalul Lupescu, colonelul Răşcanu, colonelul Conde-escu, colonelul Manolescu şi un maior Dumitrescu, ex-ataşat militar la Belgrad. Toată conferinţa era dusă de ruşi, care trimiseseră generali şi colonei, apoi doi soldaţi şi un caporal, a căror singură grijă era să se arate nerespectuoşi faţă de şefii lor. Adevăratul comisar „al poporului" era un căpitan, cu părul lung, romantic, un baron curlandez, numit Tiffenhaus, după cât îşi reaminteşte Arion. El este acela care, după o întrerupere de 36 ore de negocieri, a şters articolul (sugerat de englezi, s-a spus formal), după care trupele trebuiau să fie imobilizate pe poziţiile lor respective. Germanii, care cereau să aibă libertatea de a mişca 8 până la 10 divizii, au dobândit, graţie lui, libertatea absolută a mişcărilor lor.
Plenipotenţiarii noştri aveau puteri iscălite de generalul Prezan. Regele, a doua zi de revoluţie, s-a demis din comandamentul său. Se pare că Scerbacev este comandantul şef.
(Acest „se pare" este raportat de Arion.)
Am intrat într-un armistiţiu fără termen, trei zile de denunţare, şi care începe de la Şiretul de Sus până la Marea Neagră. Pentru restul frontului, nici un armistiţiu încă; simplă suspendare de arme. Dificultatea a provenit din aceea că ruşii au stăruit să ceară părăsirea insulei Oesel.
Mare greutate pentru civili de a se conversa cu delegaţii români. Lu-pescu, chiar în urma sugestiei lui Morgen, a declarat lămurit că el nu poate vorbi decât cu persoane oficiale. Când, a treia zi de la sosirea lor, la miezul nopţii, şi într-o sală publică, Arion s-a întâlnit cu Lupescu, acesta a avut aerul unui animal sălbatic gonit, care caută o vizuină să se ascundă. Răşcanu a fost mai civilizat şi a dat mai multe ştiri; ruşii se poartă foarte rău şi, în starea lor de descompunere, el, Răşcanu, ar fi în stare cu cele 15 divizii româneşti, să gonească cele 40 de divizii ruseşti. Privitor la aceasta, Arion îmi spune că i-a ţinut următorul limbaj extraordinar: „Păstraţi armata şi, dacă puteţi, ocupaţi Basarabia!" Regele, popular; Regina, care s-a devotat mult, foarte iubită. Armata îşi face o datorie de onoare de a apăra Dinastia.
Impresie generală formulată de colonel Hentsch: „Armata duşmănoasă cu ruşii, credincioasă Regelui". De altfel s-a simţit imediat că generalii ţin armata în mână.
La reîntoarcere, Hentsch a spus lui Arion: „Fără Dinastie, România poate fi menţinută şi mărită; cu Dinastia nu!" Ar trebui să se ştie până la ce punct el este autorizat să vorbească astfel.
— Horstmann dejunează Ia mine. Vorbim despre perspectivele de pace: La Berlin se cunosc toate opiniile; a mea, ca şi aceea a lui Carp şi a lui Stere, aşa încât Kuhlmann este orientat ca şi când ar fi vorbit el însuşi. Pentru a vorbi pe faţă, „dacă se face pace cu Rusia, se va goni şi Dinastia şi Guvernul; dacă nu se face pace cu Rusia, vom înghiţi Dinastia şi se va face pacea cu dânsa!" Păcat că Czernin a căzut bolnav (în ajun se anunţase plecarea lui la Berlin însoţit de Wiesner, care este, se pare, specialist în afacerile române); s-ar fi tratat toate chestiunile privitoare la noi. Nimic nu se va face decât de comun acord cu Austria.
Am făcut reproşuri că Gazeta a inserat interviul lui Lupu Kostake. — O adevărată explozie: trei săptămâni l-au martirizat; din oficiu a şters un atac la adresa lui Stere. Anturajul lui Carp şi, afirmă dânsul, însuşi Carp a făcut o astfel de presiune, încât 1-a denunţat lui Hentsch „că e un agent al Austriei şi că apără pe Brătianu" (textual).
— Primesc pe d-rul Albert Haas, gazetar, redactor şef la Transocean, creatorul Funk^Spruch-uM, care comunică ştirile cele din urmă din lumea întreagă. Vorbeşte bine franţuzeşte şi îmi ia un fel de interviu.
12	decembrie. — Czernin a scris lui Ledebur relativ la comunicarea ce i-a făcut. El afirmă că nu s-a făcut nici o încercare, vara aceasta, de a se începe negocieri pentru o pace separată cu România. De asemenea, în momentul de faţă, nu se mai caută a se lua contact cu Iaşii. Ceea ce va urma, va depinde de circumstanţe şi de rezultatul convorbirilor de la Focşani. Pentru Czernin, nu mai e nici un motiv acum de a se trata mai de aproape chestiunea dinastică; ea va fi la timp reglată de acord cu Berlinul. Deci nimic hotărât; lucru de care se plânge Carp cu mare zgomot. Şi totuşi, nimic nu se va face decât în plin acord cu Viena şi Berlinul.
13	decembrie. — D-na Lydia Filipescu, totdeauna bine informată, îmi recomandă atenţii pentru Hentsch; mi-a făcut un avans, luând pe C. Arion, ca să fiu reprezentat; ar trebui să răspund. Rezerv hotărârea mea.
— Conversaţie lungă cu AL Beldiman, care pleacă miercuri la Craiova şi de aci la Berlin. Foarte amărât contra lui Carp, are totuşi im fel de fetişism pentru „marea sa autoritate". îi arăt punctele programului nostru; e pe deplin de acord; merge chiar mai departe în chestiunea ţărănească: prima proclamaţie a Guvernului viitor va fi pentru ţărani, anunţândule soluţiile care se vor propune pentru dânşii.
14	decembrie. — Ledebur pleacă mâine la Viena. îi remit prin G. Ştirbei un memoriu asupra chestiunii păcii în legătură cu chestiunea dinastică.
15	decembrie. — Preparative mari pentru serbarea Crucii Roşii de mâine. Germanii dau un puternic concurs; Wirtschaftsstabul a donat zahăr, făină, marmeladă, care se vor vinde. Sunt poftiţi şi ofiţerii. Toate autorităţile s-au grăbit să ceară locuri.
16	decembrie. — La Brest-Litovsk, armistiţiul pentru frontul rusesc a fost semnat la 15 decembrie. El este de 29 de zile şi ţine până la 14 ianuarie 1918 (noul an rus). Dacă nu e denunţat cu şapte zile înainte, continuă de plin drept. Conform art. 9, negocierile pentru pace trebuie să înceapă îndată. Ştirea a fost răspândită prin foi volante la ora 2.
— Serbarea Crucii Roşii strălucită. Tot înaltul personal ocupant asistă la concert. Feldmareşalul Mackensen, cu întreg Statul-Major, — în loja regală, ceea ce a făcut să scrâşnească mulţi dinţi. Celelalte personaje, afară de Koch şi Tantilov, au vizitat vânzarea, au fost la bufet, etc. Succes mare Reţetă bruto de 40.000 lei.
— Seara cină obişnuită cu prietenii din fiecare duminică. Notă specială: Lupu Kostake obosit de germani; îi cer ca prefecţi pe Caragiale, fost şef de cabinet al lui Bădărău şi bănuit de el ca spion al lor pe timpul' Guvernului Maiorescu, şi un oarecare Moisescu pe care refuză să1 numească. Tzigara n-are nici o autoritate „pentru că a făcut totdeauna chefurile nemţilor"... Doreşte să-i vadă părăsind ţara cât mai curând; protestează energic că P. Carp a susţinut vreodată că o ocupaţie germană ar fi necesară după pace! în fine, păreri cu totul noi!
— Tzigara: nemţii de aici pot fi contra Dinastiei; cancelarul Hertling însă nu e deloc partizan al îndepărtării ei.
17	decembrie. — Stere duce campanie pe tema că Regele Ferdinand ar trebui să urmeze în retragerea sa Guvernul Brătianu, a cărui demisie se anunţă şi că dânsul nu poate trata pacea cu Puterile Centrale. Azi articolul lui spunea: „Chiar şi în ceasul acesta, Carp şi Marghiloman nu pot ei oare să se înţeleagă?" De fapt, articolul vorbeşte de „fruntaşii" desemnaţi de opinia publică, însă a şters cele două nume, fiindu-i teamă de Cenzură.
— D-rul Haas îmi supune atenţiei notele ce vrea să publice despre convorbirea noastră de marţea trecută. îi fac îndreptările. Dânsul vorbeşte de asemenea de chestiunea dinastică ca de o problemă încă nerezolvată dar crede că nimeni în Germania nu va primi ca favorabilă prezenţa în România a Regelui şi a Reginei. .
— De trei zile s-a anunţat, după Djen, demisia lui Brătianu. Azi se vorbeşte în oraş de Matei Cantacuzino, însărcinat cu formarea unui Guvern. De înregistrat ca simplu zvon. Nici o depeşă oficială n-a confirmat încă informaţia jurnalului rus.
— Au sosit din Craiova, chemaţi în legătură cu conferinţa lui Beldi-man din ziua de miercuri, prefectul Cernătescu, care s-a reîntors imediat Dumnezeu ştie cu ce instrucţiuni de la Lupu, şi Titu Frumuşeanu, care în faţa lui Beldiman şi-a manifestat credinţa sa către Dinastie şi a pledat uitarea greşelilor lui Brătianu. Au mai sosit de asemenea şi amicii noştri, pe care i-am mai numit: Ion Pessiacov şi Cantuniari. Amândoi au insistat ca să nu ne arătăm antidinastici, căci la Craiova ar fi o notă foarte rea. Pessiacov a repetat o frază pe care o aud adesea: „Regele a fost cavaler; a sacrificat totul pentru o idee!"
18	decembrie. — Kuhlmann se duce la Brest-Litovsk unde trebuie să urmeze, după armistiţiu, convorbirile pentru pace. Este dar serios. Asupra ministrului, Horstmann îmi spune că s-a ridicat deasupra elementului militar: „puţin brutal şi grosolan cu ei", are ce trebuie ca să vorbească. Pentru a treia oară Horstmann îmi spune că nu se va face nimic cu Dinastia.
— Discurs de o rară violenţă al lui Lloyd George contra germanilor.
— Se dă textul armistiţiului, un tratat în regulă, stipulând clauzele pentru comerţ, poştă, „consolidarea legăturilor de amiciţie", care ies din cadrul unui armistiţiu după formulele tradiţionale.
19	decembrie. — Horstmann îmi explică mecanismul imaginat „după lungi conferinţe cu Hentsch." Ei gândesc că atunci când ruşii vor p r o . pune pacea şi pentru România, Kuhlmann va declara că nu se tratează nici cu Regele, nici cu actualul Guvern; mai mult, ei cred că bolşevicii nu vor rupe tratativele de dragul României: sunt prea grăbiţi să încheie pacea. Regele şi Guvernul vor părăsi ţara şi atunci M. Pherekyde sau un altul va trata dezarmarea oştirii (ştiu că această dezarmare e ideea scumpă lui Hentsch), afară dacă armata nu se retrage dincolo de Prut, ceea ce ar fi bine, căci ar ocupa Basarabia. — Eu: „Cum vreţi să ocupaţi cu armele o parte a ţării cu care se face pace?" (Această copilărie a fost spusă de Arion colonelului Răşcanu.) — Horstmann: „Legăturile astfel rupte, se va proclama o Regenţă, compusă din Carp, dvs. şi un al treileaA." — Eu: „Dar Regenţa, în caz de vacanţă la Tron, e desemnată de Cameră..." — Horstmann: „Se vor convoca Senatul'şi Camera şi apoi se vor lăsa până în l u n a mai Camerele în vacanţă şi se vor face alte alegeri la expirarea mandatului. Această Regenţă va guverna până la sfârşitul războiului mondial, va face legi, va modifica Constituţia şi la pace va alege pe noul Rege, care va găsi toată treaba făcută. Şi dacă Dinastia trebuie reluată, se va gândi atunci la Principele Nicolae. (A goni Dinastia, a declara Tronul vacant fără de care nu poate fi Regenţă şi apoi a relua Dinastia!) Această Regenţă ar trebui să guverneze cel puţin doi ani; va fi recunoscută desigur şi de neutri. Se vor regla raporturile cu noi, căci Wirtschaftsstab trebuie sa rămâie aici; O. K. M. va fi dizolvat, căci nu mai e campanie, — dar două corpuri de armată trebuie să rămâie". — Eu: „Dar Dobrogea, căci fără Dobrogea ţara nu poate să trăiască?" — Horstmann: „Ne vom înţelege". Şi după aceasta, ceva foarte încurcat, ca neutralizarea liniei Constanţa...
Iată ideile colonelului Hentsch. Şi, zice Horstmann, colonelul exercită o influenţă serioasă asupra lui Carp. Planul acesta e aprobat în totul de Neniţescu şi de Virgil Arion. — Ripostez: „Băgaţi de seamă, Neniţescu are două-trei persoane pe care le reprezintă, dar V. Arion n-are al doiiea în numele căruia poate vorbi".
— Hertling şi Kiihlmann s-au dus la Cartierul General înainte ca ministrul să plece la Brest-Litovsk. Horstmann, care îmi dă această veste, adaugă: „desigur se va trata de asemenea chestiunea română".
— Dr. Haas îmi prezintă textul unui interviu ce a făcut din convorbirea mea cu el. Cenzura a oprit fraza: Regele „în interesul ţării sale şi spre a-şi salva Dinastia" — poate fi adus să se retragă. Prin urmare primeşte cu braţele deschise ideea de abdicare, dar nimic în interesul „Dinastiei".
în timpul convorbirii, dr. Haas, care e un colaborator permanent al autorităţilor, îmi
spune în două rânduri: „Nu mai avem interes să facem repede pacea în Occident".
— Foarte semnificativ, dar foarte demn discursul cancelarului Hertling, răspunzând lui Lloyd George, care numise pe germani bandiţi şi criminali. Cancelarul răspunde: „Pentru noi e exclusă orice posibilitate de a trata cândva cu oameni care au astfel de mentalitate". Aceasta se împreună cu ceea ce îmi spune dr. Haas. Războiul de cuceriri va lua locul formulei „Război fără cuceriri".
— Cel dintâi convoi de internaţi, înapoiat de Guvernul Brătianu, a sosit. Ei au declarat, spune Horstmann, că au fost bine trataţi. Regele ar avea o poziţie foarte grea şi 53 de deputaţi s-ar fi declarat contra lui Brătianu. Ştiu că şi căpitanul Hoyer, însărcinat cu instalarea internaţilor, s-a mirat de starea lor bună.
20	decembrie. — Czernin, cu o numeroasă suită, se duce şi el la Brest-Litovsk. Ia şi pe ministrul Wiesner, care ar avea, mi s-a spus, o mare competenţă în afacerile româneşti. E sigur că se va hotărî o linie de conduită privitor la România.
— Carp lăudase calităţile Prinţului Frederic-Wilhelm, candidatul său. Am întrebat ieri pe Horstmann de unde a pornit candidatura acestui Principe. El mi-a răspuns: „Noi, la masă, vorbind cu colonelul Hentsch despre posibilităţile pentru Tron, am găsit-o! Dar, adaugă el, nu e bun, ca şi ceilalţi fii ai împăratului: prea proşti ca să domnească!" Şi iată pe ce s-a îmbarcat Carp. — La Club, i se dau depeşele ce se aduc seara lui Lupu Kostake. Carp anunţă o mare victorie austriacă care le dă Bassano, 8.000 prizonieri etc. Or, azi-dimineaţă, se vede comunicatul: austriecii au respins un atac al italienilor pe muntele Peritca şi armata Krauss a luat de la 11 decembrie 8.000 oameni: una din acele totalizări care se repetă când veştile importante lipsesc. Şi, în toate, e totdeauna aşa cu el (cu P. P. Carp).
21	decembrie. — G. Ştirbei se întoarce bolnav de la Craiova. Beldi-man şi-a ţinut conferinţa în faţa unei săli pline, citind ca rezumat o moţiune ce pregătise. Ai noştri în păr. Liberalii lipsă: C. Poenaru şi-a făcut drum la Bucureşti; Frumuşeanu ascuns într-un colţ; ceilalţi, chiar oficiali, dis-păruţi. Craiova toată e dinastică, îmi spune Ştirbei, şi Beldiman a trebuit s-o înţeleagă. Pare că Beldiman repeta că cu Carp nu e nimic de făcut.
— Nota austriecilor cu care iei contact: Dacă pierdeţi Dobrogea, o datoriţi germanilor. De altfel Popescu (Neue Freie Presse), întors de la Viena şi Budapesta, spune că impresia lui e că germanii se dezinteresează de afacerile româneşti.
22	decembrie. — Azi a început conferinţa pentru pace de la Brest-Litovsk. Principele Leopold al Bavariei a pronunţat discursul de deschidere. — Guvernul român care, printr-un comunicat, declarase că aderase la convenţia de armistiţiu, nu e reprezentat, deşi această convenţie stipulase formal că acea conferinţă va începe îndată. Făcut-am propuneri? Nu cred. în orice caz ceea ce spun cercurile germane de aici pare a dovedi contrariul.
— Bărbătescu îmi anunţă că Virgil Arion s-a întors la Focşani fără ştirea lui Lupu şi că plecarea lui a fost comunicată lui Carp în urmă. Lupu Kostake surprins şi plictisit.
23	decembrie. — Baronul Bornemisa se întoarce de la Focşani. A văzut pe V. Arion, care a avut convorbiri cu Tabacovici, unul din delegaţii, români pentru internaţi. Se confirmă că aceştia sunt în bună stare. Unii şi-au arătat pe faţă mulţumirea lor căpitanul Vernescu de la Buzău, care comanda tabăra. In prima zi, delegaţii — colonelul Samsonovici, Lascăr Catargiu etc, — foarte superiori şi vorbind de sus: le trebuia Transilvania. A doua zi, după convorbiri şi citirea gazetelor, schimbare la faţă. Nota dominantă: pare că nu ştiu ce se petrece în Europa şi că sunt înşelaţi asupra stării ţării ocupate.
24	decembrie. — V. Arion aduce o veste care trebuie să fie greşită. Nu e de înţeles ca ameţeala nebuniei să domnească încă la Iaşi.
Un Consiliu de Coroană ţinut şi cu generalii, ar fi hotărât ca armata română să ia parte la revoluţia rusească şi să ajute pe Kaledin şi pe ucraineni în acţiunea lor contra maximaliştilor. Comanda acestei expediţii ar avea-o Scerbacev. Aflu acest lucru nebunesc de la Costică Arion, care mă asigură că fratele său 1-a încredinţat pe Carp că e adevărat. Carp, bolnav, nu a reacţionat şi i-a spus: „Mişcaţi-vă şi voi!" — Costică mă roagă să iau iniţiativa. Iniţiativa, de ce? — cât timp nici un semn nu vine de la Viena sau de la Berlin! Convine cu mine că nu e nimic de făcut cât timp nu suntem fixaţi asupra intenţiilor celor două împărăţiiProbabil, ecou al convorbirilor lui cu Virgil, C. Arion îmi mai spune că germanii de aici sunt sătui de Carp şi că şi-au pierdut iluziile faţă de Neniţescu.
— Un ofiţer român spunând la Focşani că se ştie la Galaţi tot ce se petrece la Brăila şi având prostia criminală să adauge că aceasta mulţumită unui fost ofiţer de poliţie, au fost ridicaţi de la Brăila şi răspândiţi prin toate rezidenţele forţate 70 foşti funcţionari printre care moşnegi. A Zs tolu a venit sa intervie pentru unul din ei, Varlam, funcţionar din 1888'
Jurnalele anunţă eliberarea ostaticilor noştri din Bulgaria. Bulgarii voiau sa-i mai reţie, pe contul lor propriu, în schimbul bulgarilor pe care ei n reclama veşnic, deşi ceea ce s-a deportat în Moldova e populaţie supusa romana. Germanii insa au stăruit şi bulgarii au cedat. Horstmann spunea ca li s-ar fi spus ceva care i-a cam pus pe gânduri: „arestaţi în Dobrogea pe care o administraţi, pe cine doriţi." Cu toate acestea, se pare ca li se cedează din ce in ce mai mult teritoriu de administrat totemul meu apare în româneşte şi în nemţeşte. Prietenii sunt în ceruri: Barbulescu Hînna, Bardescu, Dobrescu, Carada... Se pare că şi Carp aproba. „în fine se ştie ce vrea Şeful". Toţi încântaţi de pasajele privitoare la armata şi la politica de făcut cu partidele, nu cu persoanele încearcă sa o confirme şi îşi sprijină părerea pe telegramele fără fir militare ruseşti „Şi ar
fi cu atât mai bine pentru noi, adaugă el, căci astfel armata s-ar retrage din Moldova şi nu am mai fi obligaţi să o dezarmam . (Veşnic aceasta idee scumpă lor de dezarmare!) Bellow e de partea mea şi nu admite ca Guvernul să comită un asemenea act. Horstmann insista: Ei vor face ce va vrea Antanta şi ea susţine reacţiunea" Acelaşi ne da despre Brest-Litovsk date amuzante. Cei dintâi delegaţi ruşi care s-au prezentat erau o femeie, un marinar şi un soldat. Doamna nu avea nici un bagaj şi după 8 zile era în aceeaşi stare sumară. La primul dineu dna era aşezata in faţa Prinţului Bavariei şi cînd Prinţul sfârşise toastul sau d-na a spus numai atât: „Toate astea sunt vorbe; ne trebuie acuma acte . Şi pentru a-şi fixa mai bine personalitatea, delegata a mărturisit asistenţei ca ea asasinase. „Mesele în comun spune grav Horstmann — nu mai sunt posibile!" 
26	decembrie. C. Arion vine la mine cu lucruri noi. S-au făcut sondaje pe langa el şi mi se vor face propuneri. El a promis să ţie secretul asupra acestui lucru, dar lasă să se întrevadă că este vorba de Hentsch Prima mare noutate: Czernin a căzut de acord cu Kuhlmann asupra punctului ca trebuie expulzată întreaga Dinastie. (în ce mă priveşte, aştept confirmarea.) A doua ştire: Mackensen a primit instrucţiuni şi atunci mi se propune: noi vom declara în scris că orice legătură cu Dinastia este ruptă şi în urmă ni se va face cunoscută decizia de mai sus a Centralilor. Arion pretinde că el a obiectat imediat că ar fi mai natural ca oamenii politici să nu facă o astfel de declaraţie decât numai dacă Germania declară ea cea dintâi că pacea nu poate fi cu nici un chip încheiată cu Dinastia. în urmă Regenţa care guvernează un an sau doi... (în scurt, proiectul expus de către Horstmann). „Foarte bine, a spus Arion, dar trebuie mai întîi să se cunoască condiţiile de pace şi soarta Constanţei; Marghiloman mi-a declarat ieri că nu ar accepta nimic fără Dobrogea". — Asupra acestui punct nimic precis, căci se teme ca „Czernin să nu se fi angajat prea mult cu bulgarii". — Austriecii aruncă vina pe germani; germanii pe austrieci. Chestiunea este din ce în ce mai puţin clară: şi cu toate astea s-au redijat proiectele de neutralizarea liniei; al canalului la Mare; al Chiliei; al ocupării Basarabiei; pe scurt tot ce nu are nici un reazem serios!
Am înştiinţat pe Arion că Virgil, fratele său, era socotit ca admiţând aceste idei. Arion a fost să vadă pe Carp, care i-a arătat intenţia sa de a răspunde cu un refuz net. De altfel este foarte pornit contra germanilor şi s-a exprimat despre ei foarte aspru faţă de Aripn.
27	decembrie. — După dejun îşi face apariţia Horstmann: „Am să vă vorbesc lucruri serioase; trebuie de făcut aici repede tot necesarul pentru a realiza pacea, evenimentele se precipită. Dacă pacea se semnează la Brest-Litovsk, eu cunosc spiritul lor, fumurile li se vor sui la cap şi se va trata România ca o cantitate neglijabilă: şi austriecii, cu pretenţiile lor asupra munţilor şi bulgarii de partea cealaltă... Iată ceea ce noi, care trăim aici cu d-voastră, mareşalul Mackensen, Hentsch şi cu mine, voim să evităm. Deci, repede la lucru. O pace cu Bucureşti este imposibilă, evident trebuie tratat cu Iaşi, excluzând pe Regele şi pe Brătianu, deci cu armata. Dacă mareşalul Mackensen are o declaraţie a notabililor politici care să pronunţe decăderea Dinastiei, el va căuta să ia contact cu Prezan şi să-i notifice nevoia de a sfătui abdicarea Regelui, pentru a trata. Dacă Regele abdică, o Regenţă va face pacea şi va guverna câtva timp. Ceea ce vrea dl. Carp, alegerea imediată a unui Rege, este imposibil. Dacă se încăpăţânează, se va lucra numai cu d-ta. Acceptaţi? — Eu: „Recunosc că o Regenţă ar fi provizoriu necesară, dar înainte de a spune ceva, vă întreb: care sunt condiţiile păcii?" — Horstmann: „Veţi avea tot concursul nostru, chiar dacă austriecii sprijină bulgarii". — Eu: „Aţi înţeles cum chestiunea Dobrogei este punctul capital!" — Horstmann: „Dar trebuiesc forţate lucrurile pentru a putea să o impui". — Eu: „Dacă este greu, înseamnă că este promisiune". — Horstmann: „Da, dar este foarte secret. 
In primul moment de mânie, a promis lui Radoslavov. Constituţionali-ceşte, aceasta nu are nici o valoare; dar încearcă să dezici cuvîntul împăratului! Din această cauză nu a fost lăsat împăratul singur când a venit aici (?). El este impulsiv şi promite uşor". (Horstmarm îmi spusese deja că fiii împăratului sunt incapabili de a domni.) — Eu: „Totdeauna am bănuit aceasta şi iată pentru ce totdeauna v-am vorbit de Constanţa. Fără Dobrogea noi toţi vom cere alipirea la un Imperiu vecin". — Horstmann: „Dar atunci s-ar putea să fie împărţeala României". — Eu: „Nu mă tem, este imposibil". —Horstmann, cedând imediat: „Da, cred că este imposibil". — Eu: „Dacă mareşalul Mackensen reuşeşte cu Prezan, ar fi un lucru minunat, şi în ce mă priveşte dau declaraţia, dacă cunosc condiţiile de pace". — Horstmann: „Dacă Mackensen nu reuşeşte, denunţăm armistiţiul şi atacăm". — Eu: „Voiţi ca un om politic să meargă să vorbească cu cineva din Guvern?" — Horstmann: „Aţi merge d-voastră?" — Eu: „De ce nu? Nu refuz să vorbesc cu Brătianu". — Horstmann: „Nu ar fi mai bine ca d-voastră să întovărăşiţi pe mareşal? De vorbit cu Brătianu? Şi da şi nu, fiindcă nu vor să trateze cu el". — Eu: „Şi dacă unii dintre noi ar merge la Brest-Litovsk să stea de vorbă cu cei doi miniştri şi să examineze toate soluţiile? (Aceasta nu-i surâde.)
Îl întreb dacă nu ar trebui să am şi avizul lui Carp. Horstmann va vorbi în această privinţă cu Hentsch şi îmi va comunica răspunsul. La ora 7 îmi scrie să nu fac nimic privitor la Carp până mâine la amiază, când va merge să-1 vadă.
— Neue Freie Presse dă compunerea personalului care tratează la Brest-Litovsk. Doamna asasină, doamna Vizenko, este dată în al treilea rând. Bellow, de modă veche, făcea să se remarce că nu s-a luat aproape nimic ca nume din cariera diplomatică. Numai Czernin a adus pe Colo-redo. însuşi Kuhlmann trece în ochii lui de cineva de mică importanţă...
28	decembrie. — Jurnalele dau primul protocol. S-au admis.bazele păcii: nu se recunoaşte deloc dreptul la anexiune şi la despăgubirea de război şi se acordă un termen de 10 zile (4 ianuarie) acelora care nu s-au asociat preliminariilor de pace, pentru a se familiariza cu principiile bazei stabilite. Şi după aceasta negocierile vor continua, oricare ar fi condiţiile.
— îi atrag atenţia lui Horstmann, care vine la ora 12 la Crucea Roşie, că această chestiune tranşează problema Dobrogei. — Horstmann: „Dar ce se spune la Brest-Litovsk, sunt fleacuri"'. Totuşi Horstmann mă roagă să văd pe Carp, pe care Hentsch 1-a vizitat azidimineaţă. Cu toate veşnicele sale ironii şi absolutismul său, Carp a făgăduit de a se face reprezentat pe lângă mareşalul Mackensen când el va merge să vorbească cu generalii români. 
— La ora 4, la Carp. Carp a spus lui Hentsch: „Când vrei să şti ceea ce vreau sau ceea ce gândesc, nu trebuie să vorbeşti decât cu mine". Carp îşi menţine directivele sale cunoscute: „1) Mareşalul Mackensen va declara armatei că Germania nu tratează nici cu Regele nici cu Guvernul; el, mareşalul, în numele Germaniei, va crea faptul nou faţă de Dinastie; declaraţiile noastre vor veni după aceea"; Carp va da depline puteri pentru a fi reprezentat. Această declaraţie n-are a face nimica cu consimţământul prealabil asupra condiţiilor de pace. — Eu: „De ce să exerciţi o presiune în necunoscut? Este o şansă pe care o pierdem din mână". — Carp: „Deoarece tot se va lua o măsură pentru unificarea ţării... — 2) Nu procedez la nici un act înainte ca Germania să-mi desemneze pe Suveran şi, pentru ca să constitui un Guvern, îmi trebuie condiţiile de pace şi Suveranul. 3) Plebiscit sau Constituantă, puţin importă: va merge repede, este revoluţia şi faptul legal care trebuie să urmeze va fi ori unul ori altul". Carp îmi povesteşte că Mitilineu a spus generalului von Morgen că erau siguri de victorie şi că armata japoneză era deja în marş asupra Europei şi că von Morgen i-ar fi răspuns: „Dar, domnul meu, sunteţi un halucinat", îmi este foarte greu să cred în autenticitatea acestei anecdote.
— Tzigara îmi spune că germanii sunt dezgustaţi de dezordinea care domneşte la Instrucţiunea Publică; că o mare discuţie a avut loc între Lupu, Virgil Arion şi Neniţescu; că din partea germanilor se constată golul-ce este în jurul lui Carp, că acţiunile lui „Cuconu' Alecu" se ridică mult etc. etc. — De pus în legătură cu zvonul: Lupu vrea să se retragă, Virgil Arion la Interne, Tzigara la Instrucţiunea Publică etc. — Tzigara adaugă că nu se poate deschide Şcoala Superioară de Comerţ din cauza numirilor scandaloase, ca ale lui Barnovski, Crivăţ etc.
29	decembrie. — Comunic lui Horstmann, care vine la mine să mă vadă la ora 2 1/2, că sunt de acord cu Carp asupra punctului că mareşalul Mackensen este acela care va comunica că nu se tratează cu Dinastia şi că trebuie să aşteptăm 4 ianuarie, după cum nimeni nu poate da un Guvem înainte de a cunoaşte condiţiile de pace. — El: „Dar nu se pot fixa aici prin anticipaţie toate punctele păcii..." — Eu: „Dar va trebui să fim fixaţi cel puţin asupra Dobrogei"... — El: „Cu Dinastia nu veţi avea Dobrogea şi nici mai mult dacă trebuie să „reducem" Moldova prin arme; altfel cred că aş putea afirma că România va avea Constanţa". — Revin asupra aceluiaşi cântec, cu cât ar fi mai uşoară combinaţia cu un membru al familiei pentru a produce abdicarea. „Dar, adaug, dacă la Iaşi au buna idee de a accepta protocolul de la Brest-Litovsk şi de a intra în convorbiri de pace?"
— El: „M-am asigurat că nu se va primi; l-am întrebat pe Kuhlmann, căci pe când se tratează aici nu trebuie să ni se dea o lovitură de cuţit pe la spate, şi el ne-a dat această asigurare". (Deci această proscripţie a Dinastiei este mai ales o opinie din Bucureşti.) — Din tot restul convorbirii reiese că se prepară voiajul mareşalului Mackensen. Se pare că tot ceea ce ruşii ridică de pe frontul de Moldova merge să întărească Kievul şi reacţiunea pe care Gucikov vrea s-o conducă. Se va semnala armatei române că se va denunţa armistiţiul, pentru a putea astfel să se imobilizeze cât mai' multă lume pe frontul din Moldova.
Am convingerea că dacă s-ar putea vorbi cu Berlinul sau Viena, s-ar avea o situaţie mai uşoară.
— Pe când Horstmann era la mine, un brigadier austriac, trimis de Sobotka, mira adus o scrisoare pentru bietul George Ştirbei, aşa de grav bolnav că nici nu poate să ia cunoştinţă de dânsa şi mă roagă să o citesc eu. Este o scrisoare de la Ledebur, care de la început dezminte aserţiunea făcută de Horstmann — în numele lui Hentsch — lui C. Arion, la 26 decembrie, şi anume: că şi Czşrnin şi Kuhlmann erau de acord pentru a refuza orice contact cu Regele. Ledebur scrie că „este autorizat de către Czernin să-mi declare că nu are nici o obiecţiune de făcut contra planului lui Marghiloman în ceea ce priveşte pacea românească şi chestiunea dinastică. El, Ledebur, are chiar impresia că Czernin ar sprijini această soluţie. Drumul cel mai scurt ar fi o propunere făcută de Rege; d-ta să găseşti drumul la Rege. Dacă o propunere de pace ar veni din partea Regelui, Czernin ar accepta de a negocia. Dar o condiţie esenţială ar fi retragerea Guvernului Brătianu-Ionescu..."
30	decembrie. — S-a găsit la Brest-Litovsk mijlocul de a urma să se trateze, continuându-se totuşi a se ocupa Kurlanda şi o parte din Lituania şi din Estonia. Horstmann este uimit de acest lucru.
— Nu comunic nimănui conţinutul misivei lui Czernin.
31	decembrie. — Sărmanul şi scumpul meu George Ştirbei a murit în a 14-a zi de tifoidă. Nici 35 de ani! Câte speranţe înşelate şi ce pierdere! Simpatii unanime. Cu toată lipsa oricărui mijloc de comunicaţie, multă lume 1-a întovărăşit până la cimitir, unde corpul său a fost depus în capelă, înmormântarea, miercuri. Nici un Ştirbei n-a rezistat vreunei boli grave; de aceea din prima zi le era frică de o nenorocire. Pentru mine, scumpul meu copil, el nu se poate înlocui!
— Băicoianu, director la Banca Naţională, întors din Bulgaria, ostatic eliberat, pleacă mâine la Iaşi. A voit să mă vadă. Îl rog să vorbească la Iaşi şi să le deschidă ochii asupra necesităţii de a face pace imediat: se va scăpa astfel Dobrogea şi s-ar putea scăpa şi Dinastia. Pacea rusă se va face şi dacă ea n-ar dura decât şase luni, dacă regimul reacţionar ar reuşi, şi încă ar fi suficient pentru a ruina Moldova şi a decima armata, căci Germania va denunţa armistiţiul şi o pace impusă ar fi atunci cu pierderea Dobrogei şi exilarea Dinastiei. Regele să se grăbească să facă propuneri, — va fi susţinut de către Austria, — este tot ce pot să destăinuiesc din scrisoarea lui Ledebur, însă condiţie esenţială: nu cu un Guvern BrătianuIonescu. Ca o dovadă că pacea se face, îi dau ştirea că Mirbach cu doi colonei şi un întreg statmajor a sosit la Petersburg pentru a relua relaţiile.