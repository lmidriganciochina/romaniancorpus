Mă tem că protestul nostru arată ca florile de gălbenele vestejite. . Că ni s- a furat demult identitatea pe când. . . vegetam și eram adormiți de ''bomboanele telvizate în foi de viță, când erau duși în pustia lumii părinții iar copiii rămași făceau, ( fac deliciul jargonului stradal. . Când literele românești erau-sunt ''vise urâte '' în sălile de clasă ale copiilor obosiți de filme la comandă.
Mă tem ca Eminescu a fost omorât și ascuns ca și Elodia. . ! Făcându-se orice să nu -l mai găsească românii dar mai ales Patapievici, Boia și dușmanii care blestemă România scuipând-o ca pe cojile de semințe ronțăite cu ochii închiși. . dar pe bani mulți, multi de trădatori! .
Mă tem că ne plâng se jelesc aceia, mâinile celor care au țesut ile românești, au cioplit ciubăre si leagăne de copii așezate în biserica satului -Muzeul Țăranului Român. . când demonii de același sex își scuipă mizeriile în odăile de sus ale românilor. .
. Mă tem. . că nu mai știm să mâncăm românește să vorbim, să lucrăm, sa cântăm să ne dezmierdăm copiii, să-i ducem cu noi în rugă, că ne pândesc ''oamenii mari'' cu sediile în cele mai frumoase case din București aceia care vorbesc limba neștiută a românilor care -au rămas cântând din frunză, mângâind mieii fătați acu' în primăvară, a celor care-și spală lacrimile suferinței pentru Țară în disperarea apelor ce fug la vale. . să nu fie văzute că plâng de mila pădurilor tăiate și de scâncetul caprelor sălbatice care nu mai au unde sa-și ducă viața. .
Mă tem că. . gunguritul copiilor români este scâncetul de jale din viitor pe care părinții cu ochii pe ecran  și case mari cu mândria cheii de mășină nu-l deslușesc, nu-l știu alina. . . înțelege. . .
Mă tem că va trebui în curând să aud cântec străin și vorbele celor din Babilonul mixat de Dumnezeu odinioară pe pământul care nu aș vrea să se numească România!
Unul din darurile nepreţuite ale lui Dumnezeu este acela al prieteniei. Acest dar vine prin harul Său, pentru că l-am văzut manifestat chiar şi atunci când cel care îl primea nu îl merita. De-a lungul anilor, călătorind şi şezând la masă cu oameni din toată lumea, am fost însoţit mereu de acest dar minunat. Am amintiri deosebit de valoroase, de pe toate continentele, cu prieteni care la un moment dat mi-au dăruit ospitalitatea lor. Când suntem deprimaţi şi calea ce se aşterne înaintea noastră pare pustie, prietenul este acela care ne poartă mai departe pe ea. Unul dintre momentele cele mai triste în istoria lui Israel a fost atunci când Absalom şi-a trădat tatăl, pe David, şi a încercat să-l detroneze. Dar partea cea mai întunecată a acelui episod a fost că sfatul ce venea din culise îi aparţinea lui Ahitofel, un fost sfătuitor de taină al lui David. Tragedia aceasta a îndurerat multă vreme inima lui David. Experienţa acelei trădări trebuie să-i fi revenit mereu şi mereu în minte. În Psalmii 55 şi 41 David face referiri la ea. Pe când eram student, mai mulţi colegi ne-am angajat să ne rugăm unii pentru alţii în mod regulat. Cu trecerea anilor, drumurile noastre s-au despărţit. Unul dintre prietenii de atunci era un tânăr foarte curajos, Koos Fietje, care a plecat misionar în Tailanda. În 1974 am trecut prin Bangkok în drum spre Cambodgia, unde urma să vorbesc. Deşi îmi doream mult să-l reîntâlnesc pe Koos, nu am vrut să-l deranjez, făcându-l să călătorească de undeva din nordul ţării pănă la Bangkok, unde urma să petrec doar o noapte. Aşa că nu l-am anunţat de venirea mea. Când am ajuns la aeroport, mi-am luat bagajul de la caruselul de bagaje şi m-am îndreptat spre ieşire. Cine credeţi că mă aştepta lângă uşa de sticlă? Koos în persoană! Mi-a lua mâna, zicându-mi: "Ai crezut că te vei strecura neobservat ? " Nici până azi nu ştiu de unde a aflat că voi trece pe acolo. Am petrecut noaptea vorbind despre felul cum Dumnezeu ne conduce vieţile şi despre chemarea Lui la credincioşie. M-a îndemnat să rămân neclintit pe cale. Koos era un om extraordinar. Dar la despărţire, mi-am dat seama că este tulburat de ceva. El repeta că va trebui să plătească cu viaţa mărturia lui îndrăzneaţă pentru Cristos. Cert e că nu l-am mai văzut niciodată. După câţiva ani, în timp ce ieşea de la o întâlnire de rugăciune, un bărbat l-a împuşcat mortal de la o distanţă foarte mică. Dumnezeu mi-a dat privilegiul de a fi avut un prieten evlavios. De multe ori când m-am confruntat cu sentimentele şi limitările inerente unei vieţi itinerante, martiriul lui Koos mi-a dat curaj. “
In viaţă, un prieten  adevarat ne poate ajuta să ne depăşim sentimentele greşite sau meschine, ne poate arata calea si ne poate tine de mână.
Potrivit celor scrise într-o broşură publicată acum câteva secole cu scopul popularizării fondării unei viitoare celebre universităţi, „prima floare în pustie”, se înţelege că renumita instutuție de învățământ superior fusese anume înfiinţată din teama ca nu cumva viitorii pastori să rămână insuficient de instruiţi religios atunci când fondatorii vrednici de amintire ai venerabilei universități vor zace în țărână. O altă instituție de învătământ tot atât de faimoasă a fost fondată după aceea din suspiciunea că la universitatea sus-menționată n-ar fi existat la acel timp suficient zel religios. De atunci şi până acum au fost fondate în lume multe universități de elită pe baze și principii religioase, dar mai toate au sfârșit în apostazie ori renunţând la afilierea religioasă. Mai toate instituţiile de învăţământ superior de elită au îmbrățișat rând pe rând științele pozitiviste îndoctrinând şi inițiind tineretul studios în secretele cele mai profunde ale ştiinţei, tehnicii, economiei și finanțelor, chiar şi în ştiinţele umanistice seculare, dar nu în aceeaşi măsură şi în preceptele, conceptele şi tehnologia morală şi religioasă şi cu atât mai puţin în doctrina tradiţională creştină. Astfel încât după unele sondaje recente de opinii și statistici doar un număr mic, foarte mic, de vreo câteva procente din numărul oamenilor de știință de elită de astăzi declară că ar avea vreo credință religioasă. Iar dacă i-am cauta printre aceștia cu lumânarea pe intelectualii creștini i-am putea găsi poate între limitele de plus sau minus ale marginilor erorii statistice. Care este totuși explicația acestui exod intelectual în masă spre ţărmurile mai însorite și promițătoare ale cunoștințelor seculare? Explicațiile renunțării intelectualilor în așa de mare măsură la credință ca în zilele de pe urmă par a fi complexe și complicate așa cum este poate și mintea multora dintre intelectualii de elită altfel atât de inteligenţi şi de venerabili.
Ce este drept atei au fost decând este lumea și pământul. În primele secole anno Domini chiar creștinii au fost considerați a fi atei de către politeiștii panteonului religios Roman pe motiv că recalcitranții de "chréstianoi" nu prea erau corecți politic, nici religios și se rugau ca unui dumnezeu unuia numit "Chrestus" pe care Suetonius l-a caracterizat că ar fi fost un rebel oarecare ca atâția alții în acele timpuri tulburi din acea provincie a augustului imperiu. E drept că învățați ai legii precum Iosif din Arimateea și Nicodemus s-au apropiat de Iisus încercând să-L înțeleagă poate chiar să-L urmeze, dar fapt este că în misiunea Sa în lumea aceasta cu excepția lui Toma și poate a lui Iuda, Iisus nu și-a ales apostolii și ucenicii din rândurile celor mai învățați dintre pământeni și a celor prea bogați la minte. Învăţătura Sa nouă era de altă natură, sorginte şi inspiraţie divină, sensibilităţi tainice inaccesibile minţilor prea saturate cu inteligenţă prea omenească şi a celor prea plini de ei înşişi. Nici cei aşa zişi spirituali, gnostici, n-au putut să-i priceapă ori să-i perceapă harul şi lumina nouă pe care o aducea Iisus în lume. Doar diavolul a intuit poate despre ce era vorba. De aceea după întoarcerea sa din pustie și înainte de a-și începe misiunea pământească, Iisus a fost imediat ispitit cu apostazia, cu renunţarea la misunea încredințată lui de Tatăl, dar după cum stă scris Iisus a refuzat categoric demonica ispită.
Focul sacru pe care l-a adus Iisus în lume, adevărul revelației Duhului Sfânt nu avea cum să nu intre în conflict cu filozofia păgână rațională ori mistică dar omenească, deși prin iscusința și inteligența filozofilor creștini, părinți ai Bisericii, după secole de lupte intelectuale şi politice, de dezbateri și de sinoade ecumenice,   s-a ajuns la o sinteză între adevărul revelat și cel al filozofilor sub forma dogmelor, dogme și doctrine care nu au fost și nu sunt acceptate ușor mai ales de mintea cu propensiune raționalistă şi pozitivistă a elitelor intelectuale. A încercat la un moment dat Iulian Apostatul, un strălucit intelectual și împărat roman să reînvie zeitățile și filozofiile păgâne dar în timpul bătăliei de la Ctesiphon acesta n-a purtat armură,  din mândrie ori neglijență, și fiind rănit mortal evenimentul fatidic a fost interpretat de creştini dar şi de cetăţenii romani ominoşi şi superstițioşi a fi semn de sus că lumea nu era pregătită la acel timp să se întoarcă în robia filozofică, estoterică și despotică a Babilonului sau a Egiptului. Imperiul roman îşi alesese „de jure” şi „de facto” o altă cale, cea a teocraţiei sinodale sau papale pe care s-a mers încă un mileniu după aceea.
Creștinismul intelectual care a înflorit în perioada şi din mâlul așa zisului ev întunecat și-a pierdut lustrul și patina, valorile transcedentale în Evul Mediu târziu și de atunci s-a deteriorat continuu şi progresiv ca orice făptură conştientă ajunsă la vârsta senectuţii, de la inteligenţa devenită înţelepciune până la agonia și declinul total din secolul al 19-lea când intelectualii l-au omorât metafizic, filozofic și științific pe Dumnezeu. După aceea, secolul al 20-lea n-a fost decât împlinirea profeției marelui şi strălucitului filozof modern cu veleităţi apologetice pre şi anti-socratice, dar cu o viziune clară de profet apocaliptic autentic. Fiindcă după cum bine s-a văzut şi adeverit în acel secol al 20-lea de tristă memorie, secol întradevăr blestemat și apocaliptic lumea n-a avut atâta apă sfinţită și lacrimi să poată stinge incendiul aprins timp de o sută de ani,  incendiu care a ars ba mocnind, ba exploziv, apoi ca război rece. Și vulcanul iraționalității acelui veac fără de Dumnezeu din păcate și din nefericire nu este încă stins, mocneşte încă în subteranele inconştientului individual şi colectiv. Rămas orfan fără de Părinte Ceresc omul secular este acum singur şi responsabil în fața istoriei pe care încearcă să și-o creeze și să o conducă în absența lui Dumnezeu care pare a se fi retras liniştit şi înţelept în umbra acestei lumi,  “Deus absconditus”, lăsându-l pe om o vreme să-i administreze provincia Terra de la periferia Căii Lactee, aşa zisul Drum al Robilor.
Tomismul secolului al 13-lea reușise cumva să găsească o punte conciliatorie între credință și rațiune, între teologia revelată și cea naturală, între Esență și existență. Fisura filozofică și teologică a apărut însă odată cu Reforma și Contra-Reforma și a fost creată poate fără intenție de intelectualitatea religioasă de elită care a ales calea hermeneutică literală și a criticii quasi-istorice în interpretarea și exegeza biblică, fără metodă metafizică și aparent împotriva evidenței realităţii fenomenale. Această metodă și sistem de gândire și credință, înțelegerea și interpretarea literală și nu alegorică ori metaforică a Sfintei Scripturi au dus în secolele ale 18-lea și al 19-lea la separarea aparent radicală între intelectualul cu vocație științifică sau umanistă și cel cu vocaţie sacerdotală, religioasă. Este de neînțeles lipsa de intuiție și de viziune a Bisericii care n-a făcut nici un efort remarcabil de înțelegere a spiritului vremii, a emergenței inevitabile a epistemologiei științifice și nu a încercat ori n-a găsit vreo modalitate de integrare a acetui tip de cunoaștere a realității, a cunoașterii empirice și științifice, a reconcilierii teologiei naturale cu teologia revelată, a rațiunii cu credința, a existenței cu Esența. N-a încercat ori n-a reușit să demonstreze faptul că intuiția religioasă, credința, nu sunt, sau cel puţin n-ar trebui să fie iraționale, ci sunt raționale dacă sunt înţelese cu discernământ critic şi bunăcredinţă. Trebuie însă acceptat aprioric faptul că intuiția religioasă şi credința religioasă prin vocaţie, epistemologic, axiologic şi teleologic se situează dincolo de limitele inerente ale realităţii imanente şi ale rațiunii umane. Astfel înțeleasă este atâta loc şi nevoie de rațiune în relațiile sociale, bisericeşti şi politice dintre oameni, dar dincolo de acestea rațiunea este absolut necesară în formarea discenământului hermeneutic alegoric în interpretarea autentică și exegeza biblică spirituală, în înţelegerea rostului şi a rolului social, politic şi cultural al credinţei religioase.
Aceasta cu toate că paradoxal Reforma recunoscuse încă dintru începuturi independența disciplinelor teologice și științifice, fiecare tip de cunoaștere și de cercetare,  prin revelație ori empiric, cu metodele sale, însă completându-se reciproc în crearea unor sinteze compatibile și necesare progresului omului în procesul cunoaşterii. Însă atât biserica și cât și universitatea, ambele din mândrie şi prejudecată și-au revendicat superioritatea intelectuală, monopolul asupra cunoaşterii. Cea mai greu de acceptat condiție pe care o impunea biserica omului de ştiinţă ori orientare umanistă era ca rezultatele, cunoștințele la care se ajungea științific să nu contrazică pe cele ale dogmei, ale doctrinei și ale hermeneuticii religioase. Iar universitatea specializându-se și compartizându-se pe domenii și discipline din ce în ce mai mai subdivizate atât umanistice cât și științifice și considerând rezultatele metodelor empirice, analitice și critic istorice drept normă și criteriu unic al adevărului relativ şi absolut, au atacat sistematic și ostil religia punând pe patul lui Procust al raţionalismului rece şi calculat orice idee, doctrină ori cunoștință care nu se potrivește sau nu se încadrează în calapoadele sistemelor empirice, pozitiviste ori umaniste. Și cum intepretarile religiei de atunci dar și în mare parte și de acum erau în genere ad litteram și quasi-istorice, indiferența reciprocă dar și disputele dintre știință și religie s-au terminat precum se știe în divorț ireconciliabil şi cu prejudicii...Cu prejudicii fiindcă disputa dintre cele două părți a fost exacerbată prin întoarcerea recentă în lume a spiritului gnosticismului, a marcionísmului și a maniheismului,  ispita metafizică dualistă de a separa pe Dumnezeul creației de Cel al mântuirii, pe Creatorul care a spus să fie lumină în univers de Creatorul care a vorbit prin prooroci și la plinirea vremii prin Fiul Său și a dat lumina să lumineze pe oricare om care vine în lume, intelectual ori mai sărac la minte, dar totuși şi înainte de toate om şi copil al lui Dumnezeu.
Politic vorbind, de fapt încă înainte de Renaștere se începuse să se renunțe la ideea “republicii creștine”, adică a statului bazat pe o morală de natură divină, condusă de filozofi, de sfinți și de înțelepți. S-a preferat să se atribuie caii apocaliptici şi hăţurile de la teleguţa puterii politice și de conducere administrativă cezarului, dinastiilor ereditare de regi și de împărați, domniilor seculare şi militant ateiste, religia devenind o îndeletnicire opţională, particulară, privată. Mai târziu, adică în vremurile de pe urmă, transferate din mintea lui Dumnezeu în mâinile oamenilor cu sau fără de Dumnezeu, legea, ordinea și valorile morale au fost pe rând desacralizate, înlocuite cu percepte și concepte filozofice și politice relative, atomizate, ermetice, sincretiste. Legea morală a fost substituită cu ideologia umanistă, individualistă, relativistă, materialist-dialectică.
După ce l-a omorât pe Dumnezeu în lăcaşurile Sale metafizice și în sinele omenesc, omul vrea să instituie împărăția omului pe pământ dar pentru aceasta se cere de la fiecare sacrificiul suprem adică sufletul, trupul şi mintea. Umanismul „șcientific” şi raţionalist impune conformitatea conștiinței, a moralei de dincolo de bine și de rău, la matricea ori la paradigma științifică. Etosul neo-marxist, postmodern, nu numai că nu mai are nevoie de nimic din ceea ce a creat omul în trecut, de cultura, înțelepciunea, filozofia și religia milenară,  ci dimpotrivă le consideră pe toate acestea obstacolele care trebuiesc depășite și abolite din mintea și conștiința omului, șterse cu buretele de pe tablele academice şi electronice simplu apăsând pe butonul “delete” al calculatorului robotizat şi al telefonului cu mult mai inteligent decât mintea multora dintre noi care îl folosim ca pe o cârje sau proteză cerebrală. Revoluția tehnico-științifică și informațională,  orientarea conștiinței exlusiv spre raționalitate din ultimile câteva sute de ani ar fi trebuit să facă istoria, visele, aspirațiile maselor și ale elitei mai previzibile,  mai cu sens și direcție,  mai puțin lăsate în voia sorții și a hazardului. Numai că mai toate teoriile, ideile mari de schimbare ale macazului istoric, de direcționare a lumii,  care au cucerit imaginația omenească la un moment sau altul, sau în acelaşi timp, au avut parte de o existență publică doar de scurtă durată, însă cu repercursiuni traumatice asupra sensibilităţii şi a demnităţii umane.
Se crede sau se visează că inteligența artificială sau cea naturală a elitelor intelectuale sunt singurele capabile să rezolve problemele existenţiale şi vitale ale omului prin metodele științifice nu şi prin valorile morale, spirituale, culturale ori religioase acumulate și transmise prin tradiția milenară. Ca autoritate supremă de judecată umanismul „șcientist”, pozitivist, are totuși nevoie să creeze o instanță și autoritate publică pentru a impune conceptele și valorile în spiritul revoluției științifice, a moralei fără morală, dincolo de bine și de rău. Astfel omul este eliberat de povara răului şi a remuşcării din propria conştiinţă, rău care din punct de vedere științific şi ontologic n-ar exista. Ori dacă există, răul vine din substraturile prea obscure ori abisale ale inconştientului şi această sorginte într-un fel ne exonerează de responsabilitatea morală şi socială. Răul neexistând ontologic, înseamnă că binele, fericirea la care aspiră omul se pot procura,  organiza după metode științifice prin legile și instituțiile anume constituite să asigure fericirea universală a omului. După victoria științifică finală asupra răului pământesc se preconizează că se va asigura și  garanta astfel dreptul tuturor fără efort și responsabilitate la hrană, confort, plăceri hedonice fără limită, fără remușcări ori îndoieli morale și rușine, extaz al fericirii până la moarte precum viermele în mărul cel dulce din grădina edenică înainte de ispită şi cădere. Singura condiție este ca fiecare să renunțe la idealul individual,  la sine,  la suflet, idealul societății substituind astfel aspirațiile și idealurile personale.
Paradisul pământesc va fi organizat raționalist și „șcientist”, potrivit unei ideologii elaborate prin care se stabilesc și se hotărăsc de mai sus ce este bine, frumos şi adevărat. Argumentele politice, economice, culturale internaționale stabilite științific chiar dacă n-ar fi neapărat realiste şi fenomenal acceptabile  trebuie să admită că răul nu mai există pe pământ, că mântuirea se face în istorie nu şi în eshatologie, fiindcă potrivit doctrinei progresului fără limite nu există nimic dincolo de istorie. Astfel chiar divorțul dintre scientism și rațiune va fi recomandat de tribunalul viitorului și pronunțat ca necesar fiindcă principiile utopice și dogmatice ale existenței raiului pe pământ nu pot fi contrazise cu nici un fel de alte argumente și alternative odată ce au fost stabilite ideologic.
Universitatile și instituțiile de învățământ de elită din lume se întrec astfel în a produce pe bandă rulantă experți în manipularea informației, în analiza materiei și a ideilor, specialiști tehnici, oameni de știință, savanți şi aceasta preocupare vrednică de laudă este un lucru atât de important, eficient şi folositor pentru progresul material şi pentru bunăstarea unei cât mai mari părţi a societăţii globale şi glocale. Dar universităţile nu se mai întrec în a forma intelectuali în înţelesul clasic al cuvântului, adică oameni întregi, de caracter și îmbunătățiți nu numai logic, rațional și științific ori tehnic, dar și duhovnicește prin cultivarea în ei înşiși, prin stăduinţa de a gândi şi trăi în idealul și în spiritul valorilor morale perene. Fără de această busolă și compas moral de orientare viața ca atare riscă să își piardă valoarea și farmecul, iar oameni cu înalt nivel de educație riscă să se rătăcească și să rătăcească și pe alții prin labirinturile nebuloase ale relativismului postmodern. Dezrădăcinată din substraturile religioase, golită de etosul transcedental, de legăturile cu Absolutul, de credință şi de relaţie de iubire cu Dumnezeu, cel care, pe cum s-ar părea, este oricum mai în vârstă decât omul, mai inteligent şi mai înţelept, ajungem să inventăm idoli intelectuali, materiali şi religioşi din orice altceva şi din oricine.  Lumea de astăzi nu mai este religioasă poate, dar este de fapt mai idolatră decât orișicând și nici măcar nu-și mai dă seama de aceasta.  Se crede liberă dar nu vede gratiile pe care singură și le ridică între sine și libertatea deplină, supremă,  care nu poate fi decât prin perspectiva divină.
Intelectualul creștin ori religios în era modernă și-a pierdut sentimentul apartenenței la idealul și valorile tradiției și ale culturii sacre, s-a retras de la responsabilitățile cetății și s-a baricadat protectiv în laboratorele științei și ale instituțiilor de cercetare umanistice, ori la catedre de școală și a făcut ceea ce i s-a cerut și ceea ce s-a așteptat de la acestea. Intelectualul postmodern însă, în spiritul nou al epocii, vrea să se descopere și să se înțeleagă mai mult pe sine decât lumea și pe Dumnezeu, vrea să-și ceară și să-și revendice efectiv şi afectiv dreptul la nemurirea culturală. Este narcisistic obsedat de propriul „ego”, de acel „cogito” existențial, subiectiv și care s-a dovedit atât de efectiv emoțional, impresionând politic lumea, și anume dictonul „mă compătimesc, deci exist.” Sensul și vocația sa misionară, apologetică este explorarea impulsurilor gnostice, oculte, a acelor stări psihologice și coduri ale unor manuscrise palimpseste îngropate în solul ereditar al inconștientului personal,  al umbrelor psihice care îl împiedică să-și trăiască plenar viața, să-și împlinească destinul.
Dacă ar fi ca prin minune ca intelectualii să se reîntoarcă vreodată în Biserică desigur poziția și statutul acestora ar trebui să fie cu totul altul decât acela de a accepta fără discernământ doctinele şi dogmele, ceea ce zic și fac slujitorii eccleziastici din interes personal, pentru menţinerea acelui „status quo” religios, a unităţii şi a uniformităţii bisericeşti, ori să urmeze fără discernământ critic şi din rutină varietatea de tradiționalisme culturale și religioase în locul Tradiţiei Bisericeşti.   Intelectualilor, dacă s-ar reîntoarce în Biserică, ar trebui să li se dea posibilitatea de a-și folosi talentul și talantul în slujba și pe linia predaniei, a Tradiției adevărate a Bisericii. Pe linia și în spiritul Tradiției și nu altfel fiindcă dacă intelectualii s-ar întoarce în Biserică ar exista riscul ca Biserica să fie confruntată mai mult şi din nou cu ispita mândriei spiritualității gnostice, a acelor tipuri de intelectuali care pretinzând că înțeleg mai bine sfintele taine decât omul lumesc sau carnal, care se situează și se consideră a fi ajuns deja deasupra judecăților de valoare spirituală,  a doctrinei bisericești și a standardelor morale creștine. Ori Biserica a considerat dintotdeauna că în fața lui Dumnezeu toți credincioșii sunt egali indiferent de câte carate cenușii de inteligență ori câte daruri și talente ar avea fiecare.
Vanitatea, aroganţa spirituală şi intelectuală, marile şi micile ambiţii omeneşti, politica, interesele personale şi de turmă, toate aceste „virtuţi” de sorginte omenească, prea omenească şi demonică şi multe altele pe care numai Dumnezeu le ştie au creat o paradigmă cultural-religioasă trecătoare, de câteva sute de ani, o paranteză numai în spectrul eternităţii, un pârleaz temporar şi poate o pauză necesară de limpezire a apelor şi a orizonturilor intelectuale şi sensibile dintre cele două forme de cunoaştere, cea empirică şi cea prin revelaţie. Epistemologia realităţii naturale şi revelaţia supranaturală sunt deopotrivă manifestări ale prezenţiei şi ale lucrării spiritului în lume, împreună sunt necesare, în armonie şi sincronicitate cu toate darurile inteligenţei intelectuale seculare şi ale revelaţiei divine, cu raţiunile iubitoare prin care Dumnezeu l-a blagoslovit pe om pentru ca omul să se poată cunoaşte şi iubi pe sine, lumea şi pe Dumnezeu Însuşi.
Isus S-a întors la Capernaum, locul de baștină al lui Petru și Andrei, la casa cărora a și tras, de altfel. Să se odihnească? Nici pomeneală. Localnicii, pescari în cea mai mare parte, Îl cunoscuseră în vizitele anterioare ca vindecător, iar acum se adunaseră în număr mare.
  Și nu numai ei. Întrucât vestea despre minunile Învățătorului se răspândise, printre cei care se îmbulzeau în fața casei erau oameni „din toate satele Galileii și Iudeii. ” Ba chiar „și din Ierusalim”. Și nu era doar dorința de senzațional, de a vedea miracole, căci, ne spune evanghelistul Marcu, Isus „le vestea Cuvântul”.
  Din această mulțime pestriță se detașează un grup mai deosebit. Remarcabil prin determinare. Erau patru bărbați care duceau un paralitic, cu patul său. Auziseră că Isus face minuni și s-au gândit că este șansa bolnavului de a-și recăpăta sănătatea pierdută. Nu voiau nimic pentru ei. Doar pentru cel bolnav. Cum am putea să-i caracterizăm, știind că altruismul se naște din dragoste?
  Numai că demersul lor se lovește de un obstacol. Casa plină, curtea plină. Cum să se apropie de Isus? Dar ei aveau un țel și acesta trebuia atins. Doreau vindecarea bolnavului, și trebuia să existe o cale. Și perseverența o va găsi.
  Șoluția găsită a fost să se cațăre pe casă și să spargă acoperișul. Nebunie? Nu, hotărâre. Și ținte precise. Prin acoperișul astfel spart l-au coborât pe bolnav la Izvorul vindecător. La Isus. Iar El a acționat potivit așteptărilor lor, pentru că „le-a văzut credința”.
  Rezultatul? Un om adus, ridicat pe casă și coborât prin acoperiș, IESE triumfător pe ușă. Și focalizarea nu se fixează asupra minunii în sine și nici a Vindecătorului. Ci pe însoțitorii bolnavului. Și pe tenacitatea lor altruistă.
  O istorie tulburătoare și un îndemn la meditație. Cât de departe mergem noi cu perseverența când mijlocim pentru cauza aproapelui?
te vei lovi de aceeași împietrire a inimii care-i face incapabili să vadă dincolo de aparențe, de cuvinte.
Uneori chiar vei găsi că sunt niște maeștri ai întoarcerii cuvintelor pe toate fețele. Ei vor încerca să te prindă în jocurile minții lor necredincioase pentru a-ți dovedi eroarea.
Este ca un un fel de ping-pong mental în care fiecare cuvânt este plasat pe o traiectorie fără sens. Iar dacă te prinzi în plasa întinsă de vrăjmaș în care ei au căzut, te vei trezi într-un joc fără niciun rost al despicării firului în patru. Al construirii unor castele din nisip, cu șubrezimea fundamentului dat de niște cărți de joc așezate una peste alta.
În fapt, toată conversația cu ei este ca un puzzle făcut din bucăți care se potrivesc în multe feluri. Care dau, în funcție de imaginația sau intenția jucătorului, diferite imagini. Dar care nu duc la niciun înțeles.
Joaca de-a înțelepciunea
Jocul acesta de cuvinte, joaca aceasta lumească de-a înțelepciunea și inteligența în care ei caută să te prinda nu este nouă. În acest joc au vrut și fariseii să-L prindă pe Isus.
Doar că Isus nu le-a intrat sub vrajă. Pentru că răspunsurile Lui erau date din Spirit, și nu din minte. Din înțeles, nu din literă. Din sens, nu din formă.
Este un joc și o conversație fără rost, pentru că ei nu pricep nimic. Și nici nu au cum să priceapă. Asta deoarece a lor „minte necredincioasă a orbit-o dumnezeul veacului acestuia, ca să nu vadă strălucind lumina Evangheliei slavei lui Hristos, care este chipul lui Dumnezeu”.
Fariseul bisericii de astăzi
Din păcate nu numai cei ne-aflați „cu acte în regulă” într-o comunitate bisericească suferă de acest blestem. Mai sunt și acei așa-zis creștini, credincioși și membri (uneori de vază) ai unor biserici.
Pentru că fariseul nu este o figură istorică pe cât este una spirituală, vei întâlni multiplele fațete ale acestui duh pretutindeni, indiferent de coloratura dogmatică pe care-o îmbrățișează.
Mă gândeam că biserica catolică a devenit abuzivă și inchizitorie în timp, nu dintr-o dată. Sigur că au fost mai mulți factori care au contribuit la o asemenea monstruozitate, îndepărtarea de Scriptură, persistența în erezii, în păgânism, ierarhizarea Bisericii, mândria și aroganța slujitorilor, deveniți lideri sau ierarhi, sincretismul cu statul și religiile pagâne ectc. 
Noi ca și neoprotestanți putem oricând să ajungem la asemenea aberații, nu suntem scutiți de atacurile satanei și nici de înselătoriile lui, așa că trebuie să vedem, să identificăm și să respingem oricare acțiune prin care bisericile noastre pot deveni abuzive, ori slujitorii bisericii se pot transforma în ”inchizitori”.
”Sfătuiesc pe prezbiterii dintre voi, eu, care sunt un prezbiter ca şi ei, un martor al patimilor lui Hristos şi părtaş al slavei care va fi descoperită: păstoriţi turma lui Dumnezeu care este sub paza voastră, nu de silă, ci de bunăvoie, după voia lui Dumnezeu; nu pentru un câştig mârşav, ci cu lepădare de sine. Nu ca şi cum aţi stăpâni peste cei ce v-au căzut la împărţire, ci făcându-vă pilde turmei. ” Pericolul acesta a fost subliniat de Dumnezeu cu scopul protecției bisericii, protecției de abuzul unor slujitori din biserică care și-ar lua privirea de la scopul dat de Dumnezeu fiecărui membru al bisericii, Împărăția lui Dumnezeu și Neprihănirea, la interesele personale. Voi sublinia câteva din interesele personale subliniate în text: 
– Câștigul mârșav
Acesta tentează un slujitor sau o conducere a bisericii, asta deoarece satana momește cu materialism, putere, mândrie, pe oricine și mai ales în zilele noastre. 
Asta înseamnă că un lucrător sau o conducere a bisericii poate să facă concesii în slujire, abateri de la Standardul Scripturii, să facă nedreptăți, pentru ca să aibe beneficii personale. Acestea pot să fie câștiguri materiale, poziția în biserică, puterea în biserică sau alte scopuri ascunse. 
Gandiți-vă ca în zilele noastre Bisericile locale se dezbină mai mult ca oricând, cu setea unora de-a conduce, de-a pune mâna pe anumite funcții, de-a nu pierde salarii sau de-a câștiga salarii. Abuzul apare ca o acțiune bazată pe interese personale, atunci când omul în acțiunea lui urmărește să-și atingă scopurile, altele decât Standardul lui Dumnezeu. Pentru a păstra câstigul, păstorul sau conducerea sunt în stare de orice nedreptate sau acțiune abuzivă. 
Remediul unor astfel de acțiuni sau unor astfel de oameni, este lepădarea de sine. Adică să renunți la ce te îndeamnă firea pământească și să te lași călăuzit de Duhul Sfânt, în orice lucrare din biserică.
– Stăpânirea peste frații în credință
Astăzi este comun în vocabularul bisericilor neoprotestante leadership-ul, mai mult decât slujirea. Le place astăzi atât păstorilor, cât și membrilor din conducere, să creadă că sunt lideri, mult mai mult decât ideea că sunt slujitori. 
Domnul a dat o lecție extraordinară de slujire, punând mâna pe prosop și trecând la spălarea picioarelor ucenicilor. Scopul Domnului a fost de-a arăta inima lui de Păstor al Bisericii, în care a venit să slujească și nu ca să domine sau să conducă cu o mână de fier. 
Marea problema astăzi în bisericile noastre este că sunt formați lideri după strategii de bussiness și nu slujitori și ucenici în lumina Sfintei Scripturi. 
Așa ajung astăzi lucrători în biserică care trec la abuz, deoarece se cred superiori celorlalți membrii, conducători, nu mai simt cu frații lor, nici cu problemele lor. În comunitațile noastre unii au ajuns ca patriarhii din cultele istorice, vedete plimbate dintr-un loc în altul, așa că slujirea aceasta cerută de Dumnezeu devine tot mai diluată. Așa că în loc să vedem pe Hristos oglindit în lucrători vedem mândria personală, vedem imaginea de șef sau ofițer gata să te expedieze, disciplineze sau să te conciedeze, când se simt lezați în mândria personală. 
Remediul unor astfel de acțiuni este să te dai tu personal pildă. Adică să arați altora ce înseamnă a sluji. Să arăți altora că înțelegi bine că nu esti mai presus de frații tăi, doar că ai un alt dar cu care slujești. Să iei ștergarul precum Domnul și să slujești, astfel putem avea o biserică unită, o biserică în care fiecare mădular slujește altuia și în care suntem mădulare unii altora și slujim
Un alt lucru care îi poate face pe păstori și alți lucrători în biserică abuzatori, este salariul, ei pot să ajungă la abuzuri pentru a putea să-și păstreze salariul. 
Sigur că în epoca aceasta modernă tentația este mare, adică salariul este mare și atunci cu siguranță că pentru acel salar mulți pot cădea la compromis sau pentru a nu renunța la acel salar sunt gata de abuzuri, ca să-și mențină acea retribuție. Pe de altă parte mulți au făcut o meserie din slujba de păstor sau alt lucrător din biserică, pentru bani și-o viață tihnită, nu pentru că au fost chemați de Dumnezeu și implicit unii pot să nici nu aibe nașterea din nou.
Sigur că versetul de mai sus îl spune Domnul fariseilor din Israel și am putea spune că în biserică nu ar putea să fie așa. Însă eu cred că orice e scris în Biblie, inclusiv din viața poporului evreu, este pentru învațătura noastră, ca noi să nu cădem în aceeași capcană a celui rău. 
Dacă fariseii puneau poveri pe spatele poporului și in Biserică se poate întampla așa și bineînțeles că legat de cei care slujesc într-un fel sau altul în Biserică. Poverile pe spatele bisericii pot să fie puse prin câteva feluri
”Fiindcă am auzit că unii, plecaţi dintre noi fără vreo însărcinare din partea noastră, v-au tulburat prin vorbirile lor şi v-au zdruncinat sufletele, zicând să vă tăiaţi împrejur şi să păziţi Legea; ” 
Lupta cu iudaizatorii sau alte curente care au încercat să pătrundă în Biserică a fost un țel al Duhului Sfânt care-l vedem prezentat în viața Bisericii primare. Însă astfel de învățături false circulă astăzi de multe ori nestingherite și alte ori chiar promovate de către conducerile sau păstorii anumitor Biserici. 
Cine n-a auzit astăzi de propovăduirea altor evanghelii, a prosperitații, a ecumenismului, a misticimului carismatic, emergente, neocalvinistă și alte invenții scornite de te miri ce „vedete evanghelice”, prin acestea diavolul are putere de-a duce pe oameni în eroare și „lucrătorii” au posibilitatea de-a pune sarcini, sarcini care îi face pe ei bogați și le asigură un viitor „de aur” în slujbele care le au.
”Fraţilor, pentru voi am spus aceste lucruri, în icoană de vorbire, cu privire la mine şi la Apolo, ca prin noi înşine să învăţaţi să nu treceţi peste „ce este scris”: şi niciunul din voi să nu se fălească deloc cu unul împotriva celuilalt. ” 
Au inventat în adunările neoprotestante anumite legăminte scrise, legăminte prin care oamenii sunt antrenați în jocul unor lideri, biserici și organizații, bineînțeles că  Dumnezeu nu a cerut niciodată așa ceva, însă se dorește controlul oamenilor, menținerea puterii și creșterea bugetelor proprii. 
Nu semnați niciodată astfel de „legăminte scrise”, ele devin documente legale prin care conducerile bisericilor vă pot acționa în tribunale și ele nu au un alt scop decât să faceți promisiuni și juruințe față de autoritatea bisericii și angajamente să dați cât mai mulți bani bisericii. 
Niciunde Dumnezeu nu ne cere asta, ci da al nostru să fie da și nu, nu, fără juruințe înaintea nimănui.
Lupta inițială în prima biserică, chiar între ucenici, a fost cine să fie mai mare, cine să aibe prioritate. Domnul le-a dat o lecție bună ucenicilor spunând următoarele: „Isus i-a chemat la El şi le-a zis: „Ştiţi că cei priviţi drept cârmuitori ai Neamurilor, domnesc peste ele, şi mai marii lor le poruncesc cu stăpânire. Dar între voi să nu fie aşa. Ci oricare va vrea să fie mare între voi să fie slujitorul vostru; ”
Totuși în decursul istoriei lucrurile au degenerat și în cultele istorice am văzut foarte clar despărțirea bisericii în două clase: clasa ierarhilor și oamenii de rând. Astfel unii au devenit elitele, ceilalți clasa inferioară, care bineînțeles că a ajuns cea prigonită și abuzată.
În bisericile neoprotestante tendința este tot într-acolo, s-a ajuns la anumiți slujitori, anumite mișcări care se pretind superiori celorlalți membrii, văd autoritatea bisericii doar într-o elită și Duhul Sfânt care lucrează doar prin ei. 
În schimb niciodată Dumnezeu nu a văzut așa Biserica, ci a văzut-o ca un Trup în care fiecăruia i se dă arătarea Duhului spre folosul altuia. Astfel în Biserică suntem mădulare unii altora, veghem unii asupra altora și ne slujim unii altora. 
De amintit aici este mișcarea „Shepherding Movement” sau “Discipleship Movement” începută în miscarea carismatică a anilor 1970. Această mișcare a format o structură ierarhică, cu legămante făcute în biserici, totul format într-o structură piramidală, prin care nu s-a urmărit altceva decât controlul membrilor. De fapt s-a dovedit a fi doar o plagă peste biserici, s-a instalat controlul liderilor religioși, bolnavi de complexul de superioritate. Deviza era supunerea față de autoritate. 
Mișcarea s-a dovedit bolnavă și abuzivă, însă în timp ierarhia superioară prinde noi forme, prin care diavolul nu dorește decât abuz și distrugere. 
Amintesc în acest sens organizația „9Marks” unde pastorul Dever și-a format tot o astfel de miscare, învațând și împărțind învațătură asemanatoare cu „Shepherding Movement”. Prin aceasta învățătură membrii bisericilor sunt obligați să facă un legământ scris, odată semnat devine document legal prin care ești controlat de clasa ierarhilor bisericii (păstorii și comitetele de conducere). De asemenea membralitatea este condiționată, nu poți pleca când vrei, unde vrei și ai nevoie de aprobarea „ierarhiei”.   Tot un sistem bazat pe legăminte are si Rick Waren și alții, totul cu scopul controlului membrilor și favorizării „ierarhiei superioare”.
Biserica Domnului trebuie să rămână la fel cum este văzută în Sfânta Scriptură, noi suntem egali înaintea Domnului, mădulare unii altora și niciodată darul dat de Duhul Sfânt nu ne desparte în clase și categorii diferite. Avem daruri diferite să ne slujim unii altora și autoritatea ne-o câstigăm prin slujire în Biserică. 
”Sunt felurite daruri, dar este acelaşi Duh; sunt felurite slujbe, dar este acelaşi Domn; sunt felurite lucrări, dar este acelaşi Dumnezeu, care lucrează totul în toţi. ”
Dacă ne uităm în context este vorba despre venirea Domnului, despre robul bun, lucrătorul bun și despre lucrătorul abuzator. 
După cum vedem acest tip de lucrători trăiesc ca și lumea (mănâncă și beau cu bețivii), însă încep să prigonească pe ceilalți lucrători care nu sunt în acord cu stilul lor de viață. Atunci încep să-i bată pe tovarașii de slujbă. 
Cam așa se întamplă astăzi în multe biserici neoprotestante. Când începe cineva să facă observații, să condamne viața lumească și anumite atitudini lumești, imediat o să primească replica de la lucrătorii răi. Dacă păstori sau oameni din conducere sunt vizați prin trăirea lor lumească, imediat se vor coaliza și vor începe prigoana. Dacă persoana vizată nu se liniștește va urma „bătaia”, care bineînțeles că poate lua diferite forme, de la mustrare, disciplină, până la excludere. 
Un om al lui Dumnezeu, un lucrător dupa voia Domnului, întotdeauna o să iubească când îi spui că a greșit sau a păcătuit, va recunoaște și se va pocăi, se va conforma Standardului creștinului, adică Bibliei
Tehnicile de manipulare sunt multiple, însă toate sunt făcute cu vicleșug și nedrepte. Așa foloseau unii lucrători răi, manipularea, pentru a defăima pe apostolul Pavel și a aduce prejudicii Adevărului Evangheliei. Astfel de lucrători pentru a duce la îndeplinire planurile lor se folosesc de intimidare, minciună, defăimare, orice modalitate ca să-și atingă scopurile rele. 
Toți aceștia când te gândești la ei, nu-ți vine să crezi că ar putea să fie creștini, însă sunt, pot să fie și lucrători, apostolul Pavel însă spune că sfârșitul lor este pierzarea.
Astăzi, manipularea se poate face prin multitudinea de strategii de organizare ale bisericii, strategii de evanghelizare ectc, care n-au nimic în comun cu strategia biblică. Se pot folosi astfel formații rock „creștine”, anumite tehnici de meditație, misticism, consiliere, întâlniri ectc care nu au nimic în comun cu practica biblică. 
Nesinceritatea aduce probleme iar uneori chiar moarte. Aseară am urmărit un documentar despre regele Angliei, Henric al 8-lea. A fost căsătorit de 6 ori. A 5-a soţie a sa a fost o tânără de numai 17-18 ani, Catherine Howard. La vârsta ei regele se aştepta la o fată pură, cinstită, dar s-a dovedit contrariul. Din nefericire, ea n-a fost sinceră cu regele când acesta i-a propus căsătoria, nu i-a mărturisit acestuia viaţa pe care ea o trăise înainte, de teamă ca să nu-l piardă şi să nu mai ajungă regină. Ea a trăit în relaţii nelegiute cu mai mulţi bărbaţi înainte, după cum avea să recunoască mai târziu. Şi aceasta nu a fost destul, tânăra naivă şi dornică de-a fi regină, nu s-a pocăit din toată inima de păcatele ei de dinainte ci a început aventuri amoroase cu unul dintre consilierii regelui. Adevărul a ieşit la iveală şi a fost condamnată la moarte, sfârşind în scurtă vreme cu capul tăiat. Când i s-a dat ultimul cuvânt înaintea execuţiei, ea şi-a recunoscut vina şi i-a îndemnat pe toţi creştinii să spună adevărul întotdeauna şi să nu facă ce-a făcut ea. Pedeapsa ei a fost prea aspră. Nu i s-a mai dat a doua şansă la viaţă. Isus a spus odată într-o situaţie asemănătoare „Cel fără păcat să ia primul piatra şi să arunce în ea. . . ” iar femeii păcătoase ce tocmai fusese salvată de la moarte i-a spus „Du-te dar să nu mai păcătuieşti”. Dacă pe un om îl omori, nu-i mai dai nicio şansă să se schimbe în bine şi să-şi salveze astfel sufletul. Sunt oameni, în special mai tineri, care îşi dau seama de greşelile lor doar după înaintarea în vârstă şi atunci regretă sincer ce-au făcut, se pocăiesc de păcatele lor şi-şi schimbă caracterul. Unii se maturizează în gândire pe la 50-60 de ani, iar alţii, din nefericire, niciodată.
Ceea ce îți limitează este accesul la puterea Lui Dumnezeu, nu la Dumnezeu. 
El este al tău pentru ca așa vrea. Așa a hotărât. Este cu tine, este de partea ta, este în tine. 
Una cu tine. 
Dar tu ții departe de tine puterea Lui. El nu se poate împărtăși, nu se poate răspândi în tine pentru că-I pui bariere.
De unde apar dependențele?
Știu că știi! Ele vin din lipsa de satisfacție pe care o ai, din stresul vieții tale, frici, neîncredere.
Însuficientă credință.  
Ele vin din minciună.
Dar niciuna dintre lucrurile la care apelezi pentru a te simți mai bine, fie și pentru o clipă, nu rămân. 
Ele te mint, prin senzații, că rezolvă ceva. Dar nu rezolva nimic! Ba chiar te vor cuprinde și mai mult în lațul lor, pentru că vei avea nevoie de o doză mai mare din acele senzații ca să te simți din nou bine. 
Și, pe an ce trece, în timp ce tu rămâi în starea aceasta de insatisfacție, de stres, de depresie, parcă e tot mai rău.  
Cine alimentează dependența ta?
Înțelege că toate cele care te fac dependent nu sunt provideri reali. Ei nu-ți dau fericirea, bucuria, plăcerea autentică de care ai nevoie, satisfacția, liniștea, starea de bine.   
Tu doar te minți că ți le procuri prin acești falși furnizori și, făcând asta, le-ai dat puteri pe care nu trebuie să le aibă. 
Ai transformat ceea ce este inutil și daunator: fumatul, mâncatul în exces, consumul nelimitat de alcool, pornografia în agenți de aprovizionare care-ți ucid sufletul și otrăvesc trupul. 
Mai mult decât asta. Poate că nu realizezi, dar ai transformat plăceri nevinovate ale vietii: lectura, vizionarea filmelor artistice, serialelor, jocul pe calculator… sportul în dealeri care îți furnizează dozele de drog prin care tu te minți că te simți bine și că rezolvă ceva considerabil în viața ta. 
Dar, oare, oferă și întrețin cu adevărat ceea ce contează pentru tine? 
Așadar, ce este de făcut?
Trebuie să te lupți cu dependența?
Dar tu nu trebuie să te lupți cu aceste lucruri. Decât să spui: „Nu, gata! De azi înainte, voi reduce sau voi pune capăt la aia, la asta, la aialaltă, mai bine înțelege și acceptă că numai Dumnezeu este adevăratul Provider al tău. Nimeni și nimic altceva. El îți dă tot ce ai nevoie. Pentru orice, doar la El este nevoie să apelezi. 
Și atunci te vei trezi că, treptat, nu mai vrei să faci ce ai făcut. Nu mai simți că ai nevoie. Nu le vei mai vrea. Nu mai simti că nu te poți opri. 
Pentru că lumina, satisfacția, plăcerea, bucuria, pacea ta va fi doar Dumnezeu și din Dumnezeu. 
Vei avea o alternativă corectă. O variantă sănătoasă pentru a-ți face rost de ceea ce de fapt dorești. 
Atenție! Nu mă refer aici la cazul în care ceva deja a schimbat chimia corpului, alienat judecata. Caz în care este nevoie de tratament de specialitate. 
Dar mă refer la toate nimicurile, inutilitățile sau simplele plăceri ale vieții cărora le-ai acordat un credit nesănătos.
În concluzie
Ca să evoluezi, trebuie să scapi de stăpânii tăi cei răi. Asta, pentru că nu poți să fii mai mare ca stăpânul tău.  
„Robul nu este mai mare decât stăpânul său. ” 
Dacă stăpânul tău este frica, tu nu poți fi mai mare ca frica. Dacă stăpânul tău este lăcomia, tu nu poți fii mai mare ca lăcomia. 
Așadar, dacă vrei să crești, atunci este simplu: ieși de sub stăpânirea acelui lucru.
Privesc în oglinda timpului, cu oarecare nostalgie. Nu după anii care au trecut, (care oricum nu se vor mai întoarce) ci după puterea tinereții, sănătatea trupului şi voioşia vieții! Acum, când pașii grei și junghiurile artrozice limitează orice dorință, când bolile bătrâneții își lasă amprenta peste trupul slăbănogit, realizez cât de trecători suntem! Ne dezintegrăm încet, aproape imperceptibil și chiar dacă vedem metamorfoza pe chipurile ridate şi în pletele în parte încărunțite, nu ni se pare că ne trecem, pentru că sufletul e mereu tânăr!     La 20 ani, vedeam un om la 40 în vârstă,   la 60, bătrân. Acum, când am trecut de 50 de ani, văd pe cei de 20 niște copii, pe cei de 40 foarte tineri și pe noi, cei ce merg spre 60, încă tineri! Curioasă înțelegere a lucrurilor!     Anii tinereții abia ni-i amintim, tocmai pentru că luăm prea ușor viața, fără să gândim prea mult! De ce ne amintim perioadele triste și grele? Pentru că abia în necaz omul realizează ce e, cine e și care e rostul lui pe pământ! Atunci începe cotitura! Ori caută pe Dumnezeu și își conturează  destinul la care a fost chemat, ori  se degradează social, mental, fizic, alegând o libertate iluzorie, făcând ceea ce dorește materia și ignorând sufletul căutător de înalt. De aici, declinul omenirii, pentru că satan dorește pierzarea noastră veșnică, pe când Dumnezeu, nu dorește moartea păcătosului, ci dorește mântuirea lui, prin credința în jertfa Domnului Isus Cristos!    Dragi cititori, toți suntem sau  am fost tineri odată! Tinerețea fizică e trecătoare, pe când cea a sufletului e veșnică! Tu, tinere, nu uita să-ți cinstești bătrânii, cândva vei fi și tu în vârstă, fă în dreptul lor ceea ce ai vrea să ți se facă ție când vei fii bătrân! Voi, oameni trecuți prin viață, nu uitați de anii tinereții voastre! Ajutați cu înțelepciune pe cei tineri să cunoască valorile spirituale și să biruiască ispitele degradante ale celui rău! Fiți radicali în Cristos dar nu radicali în neiertare! Bariera dintre generații faceți-o punte, ca să puteți clădi un viitor glorios celor care vă urmează! 	 Viața nu e tocmai roză, (doar dacă ne punem noi ochelari roz! ) dar o putem face plăcută,   iubind! Iubind oamenii așa cum ne-a iubit pe noi Cristos, iubind natura, iubind facerea de bine, mila și nu în ultimul rând, pe Domnul Dumnezeu, Cel care ne ține în palmele Sale în orice moment! El, Creatorul lumii, știe că omul e îndărătnic, că e tentat în orice moment să păcătuiască,   de aceea permite suferința în viețile noastre! Ca omul să se gândească mai mult la veșnicie,   la Dumnezeu, la modul cum își trăiește viața pe acest pământ! Ne-a dat un timp de meditare, un timp de pocăință, o șansă ca să ne putem întoarcem la El! Reconciliere! Ce mare har!    Anii zboară, vrem nu vrem! Important este ce ai făcut cu viața ta! Cum ai trăit? Pentru tine însuți sau pentru slava lui Dumnezeu? Desaga ta e plină cu aur, argint, case, haine scumpe, sau cu fapte de dragoste jerfitoare, milostenie, dărnicie? Când ai ajutat un sărman ultima oară? Nu din plusul tău, ci din puținul avut? Cât ai dăruit fără să știe stânga ce face dreapta? Astea sunt lucruri contabilizate în cer! Nu vei putea căra sacii cu arginți! Nici casele, nici aurul, nici hainele de marcă! Aici vor rămâne! Dar vei putea lua pacea sufletească, zâmbetul celui sărman, flămând, dezbrăcat pe care l-ai ajutat! Vei putea lua seninul din ochii celor bolnavi, mângâiați pe patul de suferință, cărora le-ai șters lacrima deznădejdii! Vei putea îmbrăca haina neprihănirii doar dacă neprihănirea ai manifestat-o nu doar verbal, ci și faptic!     Fie ca bunul Dumnezeu să dea înțelepciune tuturora, să ne trăim viața în cinste și neprihănire, cu nădejdea că într-o zi, nu vor mai fi nici lacrimi, nici durere acolo sus în Țara promisă! Fie ca El să dea bucuria mântuirii oricărui suflet care se întoarce la Dumnezeu, iar Duhul Sfânt să-Şi facă lucrarea desăvârșită, spre slava Numelui Său, Amin!
Una din cărțile Bibliei ce ne oferă o istorie de luptă cu dificultățile vieții este cartea lui Rut. De asemenea această carte ne învață că orice tragedie ne-ar lovi, orice obstacol ne-ar sta în cale, nu trebuie să cedăm, ci să luptăm până la capăt. Finalul cărții se încheie într-o notă de triumf frumos, zugrăvită în cuvinte de autorul cărții, care comform tradiției iudaice se crede că ar fi profetul Samuel. Povestea acestei cărți este a unei familii ce emigrează din Israel în țara Moabului. Ei pleacă din Betleemul lui Iuda pentru că era secetă în țară, și nu mai aveau cele necesare vieții. Drumul emigrării în orice timp, în orice circumstanțe, nu a fost niciodată un drum ușor, ci uneori chiar foarte anevoios. Și astăzi mulți pornesc pe acest drum în căutarea unui viitor mai bun. Deși tot acest proces al emigrării poate fi foarte dureros și astăzi. În alte timpuri a fost cu mult mai dureros, chiar tragic uneori. Citind cartea lui Ferreira de Castro, , Emigranții” am înțeles că tot procesul emigrării în acea epocă era mult mai dureros decât este de exemplu astăzi în vremurile noastre.
Autorul cărții Rut, ne relatează foarte simplu că nu mai era pâine în țara lui Israel, și de aceea Naomi împreună cu bărbatul ei și cu cei doi fii, emigrează în căutarea unui nou început. Dar lucrurile nu ies deloc bine pentru această familie. Prima dată moare bărbatul lui Naomi, apoi cei doi fii se căsătoresc cu femei moabite, și după un timp mor și ei. Se pare că pe această femeie tragediile o lovesc crunt. Iar într-un astfel de context îndurerată fiind, ea decide să se întoarcă în țara ei, pentrucă aude că vremurile grele trecuseră. Dorește să se despartă de cele două nurori ale ei, însă Rut, una din cele două, nu dorește decât să o urmeze, și face chiar o declarație impresionantă de credință: , , Nu sta de mine să te las, și să mă întorc dela tine! Încotr-o vei merge tu voi merge și eu, unde vei locui tu, voi locui și eu; poporul tău va fi poporul meu, și Dumnezeul tău va fi Dumnezeul meu; unde vei muri tu, voi muri și eu, și voi fi îngropată acolo. Facă-mi Domnul ce o vrea, dar nimic nu mă va despărți de tine de cât moartea! ” 
Din aceste versete străbate ca un fascicol de lumină, misiunea pe care iudeii o aveau de a propovădui Evanghelia la neamuri. Autorul cărții Rut, ne descrie un frumos tablou al iubirii și înțelegerii dintre o soacră și nora ei. Probabil că în zilele noastre este mai greu de găsit așa ceva. Apoi pe scurt, ne este descris modul cum Boaz, o rudă apropiată după obiceiul vremii, răscumpără mostenirea lui Elimelec bărbatul mort al lui Naomi și se căsătorește cu Rut. Fascinant este faptul că Boaz și Rut, aveau să fie străbunicii lui David, iar pe linea genealogiei lui David, avea să se nască Mesia. Dincolo de cadrul cultural și istoric al cărții care ne interesează pentru a capta mesajul central al cărții Rut, de fapt mesajul cărții este răscumpărarea. Și de la răscumpărarea unei moșteniri și a unei femei descrisă în această carte, gândurile mă poartă spre una din marile teme ale Sfintelor Scripturi și anume, răscumpărarea noastră prin Hristos.
Pe paginile Vechiul Testament găsim descrisă această temă. Uneori sub forma unor făgăduințe mesianice, alteori sub forma unor întâmplări reale ca în cazul când i se cere lui Avraam să-și aducă propiul fiu ca jertfă pe un munte din țara Moria. Iar în momentul când el era pe punctul de-al înjughia, Dumnezeu intervine oferindu-i un berbec pentru jertfă, și salvează viața lui Isaac. De asemenea prin sanctuarul construit de Moise, tot acel servici al jertfelor de la cort nu era decât o ilustrație a Evangheliei în miniatură. Totul avea un rol didactic, oamenii trebuiau să privească la toate acele servicii și jertfe de animale ce se aduceau acolo, și să înțeleagă că mielul pascal îl simboliza pe Iisus Mântuitorul și Răscumpărătorul lumii, ce avea să vină pentru a izbăvi și răscumpăra neamul omenesc de sub domnia Satanei și a păcatului.
Dreptatea divină cerea moartea păcătosului, însă Iisus a venit să plătească prețul cu însuși viața Sa, și să devină Eliberatorul nostru. Se spune că unii dintre negrii din America de nord, când văd statuia lui Abraham Lincon spun că el este eliberatorul lor. Tot așa din punct de vedere spiritual prin ceea ce a realizat la cruce în dreptul nostru, Iisus este baza salvării noastre. Oamenii din vechime, priveau înainte prin credință spre Mielul lui Dumnezeu ce avea să vină pentru a se jertfi pentru păcatele lumii. Noi, cei de astăzi, privim înapoi și îl vedem pe Hristos în istorie murind pe crucea calvarului pentru păcatele noastre. Îmi place declarația de credință pe care Iov o face în timpul suferințelor sale: , , Dar eu știu că Răscumpărătorul meu este viu, și că se va ridica la urmă pe pământ. Chiar dacă mi se va nimici pielea, și chiar dacă nu voi mai avea carne, voi vedea totuși pe Dumnezeu. Îl voi vedea și-mi va fi binevoitor, ochii mei îl vor vedea, și nu ai altuia. Sufletul meu tânjește de dorul acesta înlăuntrul meu. ”   Din aceste versete se desprinde ideea că Iisus Hristos prin prisma naturii sale umane, este fratele neamului omenesc, ruda noastră cea mai apropiată cu drept de răscumpărare pentru noi.
După ce ne-a vorbit în diferite moduri despre această temă în Noul Testament, Dumnezeu se oferă ca jertfă pentru păcatele noastre în persoana Fiului Său. Pe paginile celor patru Evanghelii ni se descrie modul cum Iisus se jertfește pentru a devenii Răscumpărătorul nostru, și tot ce s-a pierdut prin Adam este recâștigat prin Iisus care este cel de-al doilea Adam. Prin intermediul epistolelor sale, apostolul Pavel se străduiește să ne facă să înțelegem această profundă temă a răscumpărării noastre din împărăția întunericului. Într-un mod magistral, apostolul Pavel ne descrie lucrarea răscumpărării realizată în dreptul nostru: , , Hristos ne-a răscumpărat din blestemul legii, făcându-se blestem pentru noi, - fiindcă este scris: , , Blestemat este oricine este atârnat pe lemn”, pentruca binecuvântarea vestită lui Avraam să vină peste neamuri, în Hristos Iisus, așa ca, prin credință, noi să primim Duhul făgăduit. ” De fapt în epistolele sale, marele apostol al neamurilor dezbate pe larg această temă, în mod cu totul special în cărțile Romani și Galateni care nici astăzi nu sunt înțelese în toată profunzimea lor. Să privim prin credință la Iisus ca Răscumpărător al nostru, pentrucă doar prin El ni se deschide în față un orizont luminos pe care avem privilegiul să-l contemplăm, până vom începe eternitatea.
, , Eu îți șterg fărădelegile ca un nor, și păcatele ca o ceață: întoarce-te la Mine, căci Eu te-am răscumpărat. ” 
Pe cât de precise ar fi sondajele de opinie şi statisticile din punct de vedere numeric și cantitativ pe atât de neverosimile şi eronate pot fi însă aceste sondaje și statistici sub toate aspectele calitative ale subiectului investigat, studiat sau monitorizat, mai ales în materie de religie. Iar dacă statisticile numerice sunt întradevăr corecte atunci în lume ar trebui să fie mai mult de două miliarde de creştini, iar ateiștii declarați, cu mai mult de un miliard de indivizi, ajungând să constituie o a treia religie a lumii după islam. Dacă însă facem şi o analiză cât se poate de onestă a realității şi nu luăm în consideraţie şi numărul mare de creştini declaraţi, dar care de fapt sunt creştini doar cu numele, ateişti creştini ori creştini atei, atunci starea spirituală, politică, socială, culturală a lumii de astăzi devine cumva destul de transparentă şi explicabilă. Dacă este adevărat că lumea a scăpat în mare parte de ateismul militant comunist, atunci lumea s-a trezit în zorii unui alt soi de ateism, ateismul creştin, un sistem de gândire şi de viaţă social, cultural şi politic de nuanţă pseudo-umanistă, anti-transcedentală în care Dumnezeu fie că nu există, ori dacă ar exista nu ar mai avea nici un cuvânt de spus cu privire la mersul lumii acesteia. Ar fi cel mult tolerat până când omul găsește răspunsuri la întrebările încă nerezolvate. Credinţa ateismului creştin este că Dumnezeu este absent, că a murit, iar după moartea sa irevocabilă istoria este de acum condusă şi domninată de omul secular, eliberat de orice prejudecată religioasă ori supranaturală. Tradiţia religioasă ca atare este considerată a fi anti-progresistă şi deci o piedică în calea împlinirii omului. Trebuie de aceea prin orice metodă şi mijloace să fie demitologizată şi desacralizată. Creştinii atei îndeobşte se cred pe ei înşişi superiori intelectual faţă de creştinii de rând pe care-i consideră a fi doar nişte idolatrii pioşi care-şi găsesc în credinţă doar o oarecare consolare faţă de condiţia lor umană precară. În această perspectivă elitistă există poate un dram de adevăr în sensul că dacă în sufletul omului nu s-a aprins şi o scânteie divină, dacă nu s-a trezit o dorinţă arzătoare de înduhovnicire, creştinismul formal, căldicel, de rutină, al majorităţii este de fapt tot un fel de ateism, un ateism disimulat.
Există o învățătură veche despre cum se poate găti o broască. Astfel se pune mai întâi broasca în oala cu apă. Se încălzește apoi ușor apa și la început broasca se simte bine, este relaxată, fericită chiar. Se ridică apoi, încet, încet temperatura până când broasca nu mai poate sări din oala fierbinte. Aceasta pare a fi și ceea ce se întâmplă cu oamenii din lumea de astăzi care își pierd încet, încet credința fără să-și dea seama de aceasta. Mulţi se trezesc peste noapte dacă nu atei sau agnostici convinşi, atunci fie apatici, nepăsători, indiferenți, sceptici, cinici, nihiliști, până nu mai cred în nimeni și în nimic. Prinși în hățișul și labirintul unei astfel de viziuni, corupt de tirania relativismului radical, controlat de legi care nu au nimic de-a face cu ordinea firească, desproprietărit „de facto” ori „de jure” de minimul de drepturi legitime și persecutat prin igonorare și izolare, omul încearcă disperat să se salveze. Numai că omul încearcă să se salveze de unul singur, fără Dumnezeu și împotriva lui Dumnezeu, prin surogate ale elixirului chimic, viață emoțională și instinctuală necontrolată și orice altceva care să acționeze ca un paleativ ori sursă de fericire superficială și ieftină. Acest fel de salvare iluzorie practic îl robește pe om, îl face şi mai dependent de lucruri și de cei care astfel îi controlează destinul. „Homo homini Deus est”. Este întradevăr omul dumnezeul omului?
Păcatul nostru nu este că am fi prea confidenți, că am avea încredere prea multă în noi înșine, ci faptul că am înlocuit legile lui Dumnezeu cu legile și fărădelegile noastre, că am făcut din experiența proprie un fel de „scriptură”, de cod libertin, o cutumă universală, un drept al omului. Se descoperă tot timpul existența unor drepturi, unele legitime și justificate. Dar nu prea se grăbește nimeni, nici măcar Biserica și cei iubitori de bine pentru om să aducă de pe muntele datoriei civice, dacă nu de pe muntele sacru, și un cod al responsabilităților etice ale omului în lumea de astăzi. Omul este și trebuie să rămână și o ființă responsabilă, chiar dacă și-a pierdut aspirațiile și vocația transcedentală. Dacă nu acceptă legi care să vină de sus prin revelație, măcar să redescopere legile înscrise în inima și conștiința sa luminată dacă nu de duh sfânt măcar de rațiune. Omul, dacă este rațional, nu se poate lăsa învins și dominat de instinctele primare, obscure, oricât de seducătoare și câte satisfacții, plăcere hedonică și fericire ar produce, dat fiind că orice cetate divizată împotriva sa însăși, fără temelie morală și spirituală, nu poate dura, este sortită pieirii. Dovadă este praful de pe tobă și ruinele imperiilor lumii acesteia, a cetăților fondate pe nisip mișcător, nu pe stâncă eternă.
Am construit atâta timp pe nisip, iar când vine furtuna încercărilor templul speranțelor noastre deșarte își arată șubrezimea, zăbrelele de lemn uscat care nu trec proba focului. Pe astfel de nisip au fost puse bazele lumii ateist creștine care păstrează forma dar fondul este de altă natură, de natură atee, neopăgână. Nu sunt marxismul și neo-marxismul un fel de religii creștine materialist militante, profane? Nu este societatea seculară un fel de împărăție din care a fost izgonit Dumnezeu? O astfel de lume vrea binecuvântările cerești, drepturi, libertate și demnitate dar nu și pe Dumnezeu, creatorul și stăpânul adevărat al lumii. Vrem pace și iubire între oameni și neamuri, și aceasta este o dorință vrednică de toată lauda, dar nu vrem să auzim de Cel care este și ne poate binecuvânta cu darul iubirii Sale, care ne poate binecuvânta cu adevărata pace și fericire care întrec toate înțelesurile. Atât de departe sunt unii oameni de Dumnezeu, de relația de iubire cu divinul și absolutul, încât cred și speră din tot sufletul, cu toată ființa și puterea ca Dumnezeu să nu existe. Acești oameni urăsc și sincer le repugnă însăși ideea existenței unui Dumnezeu, sau a unei realități transcedentale, metafizice. Mulți s-au obișnuit cu ideea că nu există nimic în viață și după viață care să le tulbure apatia emoțională ori convingerile intelectuale. Teama lor este numai ca nu cumva Dumnezeu să existe. Au pus pariu pe această ipoteză și nu vor să piardă pariul în eternitate.
Ateistul creștin, creştinul formal, precum și ateistul declarat, militant, consideră că este necesară lupta împotriva răului, dar refuză să creadă că răul există ontologic, că există încuibărit în noi, în adâncurile psihicului omenesc, și că nu poate fi învins doar prin pacte și compromis, ci în primul rând cu mijloace spirituale și supranaturale, sorgintea răului nefiind numai ignoranța ci puterile, forțele nevăzute, demonice din locurile înalte. Ateistul creștin, dar mai ales ateistul militant vrea să se bucure de fericirile vieții, dar nu acceptă că valoarea adevărată și infinită a vieții se află în Dumnezeu Însuși, în comuniunea de iubire cu El. Ateistul creștin vrea libertate, dar nu acceptă ideea de responsabilitate și de sacrificiu ca baze ale adevăratei libertăți; crede în principiul egalității între oameni dar nu asociază acest principiu nobil cu necesitatea dreptății, echității și justiției pământești și metafizice; vrea democrație, dar nu și fundamentala virtute a iubirii lui Dumnezeu și a aproapelui, virtute care generează adevăratul spirit democratic.
Ateistul creștin și-a pus toată speranța în știință, tehnică și industrializare, dar nu și-a însușit prea multă înțelepciune astfel încât să poată domina și să pună toate aceste mijloace numai în slujba vieții, libertății și demnității umane și nicidecum a autodistrugerii și înstrăinării spirituale. A obținut succese în lumea fizică, dar a uitat de sine și regresat moral și spiritual. Și astfel, prins fără apărare, i s-a cerut necondiționat să renunțe la propria personalitate, ca aliniat în marșul unui destin de turmă, comunistic, să poată să domine materia și istoria. Numai că materia și istoria au zdrobit cu tăvălugul și buldozerele forţei instinctuale, brutale și iresponsabile și ultima formă de rezistență trimițându-se morții ca dar atâtea carate de aur cenușiu, intelectual și atâția sfinți fără de nume, numai pentru crima de a fi încercat să rămână oameni. Ori chiar admițând că omul-robot ar chiar reuși într-o zi să domine istoria și materia, acestea din urmă fiind categorii și produse ale lumii naturale, drama esențială a omului rămâne tot una spirituală. Și astfel într-o lume suprasaturată de fascinația și lascivitatea hedonistă și consumatoristă, secularizată și hranită cu iluziile scientiste și cu anonimatul controlat al unei vieți artificiale din serele de sticlă și beton urbanistice, omul s-ar chiar putea trezi cu totul imun la ideea înduhovnicirii sale, și deci înstrăinat de adevărata sa condiție și vocație.
În ceața acestui amurg prelungit, este și normal să ni se pară că trăim într-un univers neguvernat de nimeni și fără un scop anume. Când viața nu este decât un șir de măști ale disimulării, moartea capătă aureolă de pustiu salvator, de liman, de sfârșit de drum așteptat mai ales de cei care nu mai au oricum speranțe escatologice. Pentru ateiști moartea apare ca pe o eliberare și revendicare a convingeriilor nihiliste. Mulți ateiști își chiar doresc sincer și așteaptă cu fervoare religioasă amurgul religiilor, ziua eliberării de sub tirania credinței și a legilor morale impuse de forțe implacabile, transcedentale. Însăși viziunea vieții fără nici o perspectivă escatologică și soteriologică, a vieții care se termină în țărână și cenușă de cremator ori apocaliptică este răspunsul dorit și preferat, acceptat fără agonie, cu stoicism și drept revendicare și gratificare eugenică finală.
Lipsit de atributele propriei sale personalități, devastat în intimitatea sa lăuntrică, frustrat de privilegiul unei posibilități de creativitate spirituală, omul abandoneză orice vis și idee de împlinire și se transformă într-un robot social util, dar profund nefericit de propria sa soartă. Pe scurt, el devine un ateu psihologic, pasiv și apatetic, un ateist creștin neutru și indiferent, dezamorsat de orice ideal, chiar dacă formal s-ar declara adeptul vreunui sistem de gândire și trăire spirituală, dacă ar practica litera vreunui crez religios sau moral, și chiar dacă în principiu și conceptual s-ar opune marxismului, neo-marxismului, ateismului disimulat sau secularismului utopic. Ateistului creștin este creștin doar în nume. Nu este nici ateu convins, dar nici credincios adevărat. Ateistul creștin urmează orb o disimulată formulă ideologică în interiorul căreia se ascunde o existență și o atitudine de viață fundamental profane. Așa se face că s-a ajuns la un compromis general încât nu există o separare clară între cei credincioși și cei necredincioși. Credincioșii trec prin noaptea sufletului, prin ispitele îndoielii, după cum și cei necredincioși devin de multe ori sceptici și neîncrezători chiar și în de propriile lor îndoieli.
Au devenit „déjà vu” lamentațiile profetice, impulsurile noastre psihologice de apărare, deplângând apostazia și decadența morală și spirituală, persecuția binelui și a oamenilor de bine de sisteme politice organizate ori din umbră, răul moral care macină la temelii civilizația și cultura lumii contemporane. Ce-i drept au mai fost poate timpuri tulburi și de cumpănă în istoria cunoscută a omului, poate și timpuri mult mai primejdioase și mai întunecate decât în secolele luminii, decât cele pe care providența divină a orânduit. Dar originalitatea etosului contemporan stă în aceptarea și promovarea la scară globală a moravurilor, apostaziei și blasfemiei pe care cei care au trăit în vremurile „bune” de dinainte de noi le considerau anatema. Deși se propovăduiește mai peste tot evanghelia profană sau sacră a iubirii și a solidarității (în afara sau împotriva lui Dumnezeu și a legilor sale morale dacă se poate), totuși niciodată ca astăzi omenirea n-a fost fragmentată parcă în atâtea crezuri, mentalități, clanuri și organizații de interese, și pe de altă parte majoritatea, masa damnata, turmele de oameni uitați, solitari, care trăiesc izolați sufletește precum niște insule plutitoare într-un naufragiu pe un ocean zbuciumat al fricii, anxietății, disperării și înstrăinării.
Astfel că fără de oameni care să mai creadă societatea nu mai este nici creștină, nici morală sau etică în sensul tradiţional, nici atât de interesată de salubritatea gândirii și a modului de viață a indivizilor săi. Astfel posibilitatea fericită a regăsirii unui echilibru social, cultural și religios este din ce în ce mai diminuată.   Și astfel în starea de confuzie generală care domnește peste o lume luată prin surprindere de avalanşa stârnită de explozia informațională și de comunicare globală, o lume deci nepregătită să se apere în fața asalturilor tot mai întețite și insistente ale forțelor obscure, demonice, credința multora se răcește, deznădejea și apatia se adâncesc, iar dragostea „agape” ori „filia” s retrag din om lăsând locul lui „eros”, al instinctelor primare, animalice. Excluși de bună voie și nesiliți de nimeni de la banchetul deșertăciunilor mulți, toți mai mai mulți se simt dați la o parte, umiliți, ignorați, și pur și simplu inutili, ratați, nesemnificativi. Socotiți ca fiind în afara cetății, a elitei civice, a societății. Adevărul este că mai totdeauna au existat cumva astfel de stări și situații, că au existat mai tot timpul oameni neadaptați social, introverți, care trăiesc în lumea lor, în celula lor interioară spre sfințire ori în stiluri de viață împotriva naturii și a moralei societal acceptate. Diferența este însă că societatea în trecut fiind tradițional creștină ori religioasă și morală, cu o suprastructură socială, religioasă, culturală bazată pe legea divină, atunci exista o conștiință colectivă ca forma de rezistență spirituală și de control a instinctelor obscure, a pornirilor antisociale, producându-se astfel o redreasare și un echilibru moral și social atât de necesar pentru regăsirea armoniei și însănătoșirea sufletească și spirituală a acelei lumi.
Deocamdată însă, ateismul creștin este o stare de mijloc, „aurea mediocritas”, moderată, o cale poleită care lucește, dar nu este de aur, o formă a credinței adoptată de mulți oameni cu un anumit grad de evlavie și frică de Dumnezeu, dar nu cu sete de devenire și înduhovnicire, de transfigurare. În această stare există o anumită prezență sacră, dar nu dumnezeiască, divină în înțelesul profund al credinței. Este de fapt un fel de purgatoriu pe pământ, o capcană demonică așezată în pustiul lumii, în calea pelerinilor, a căutătorilor de aur adevărat, dar care dau crezare ispitei de a se opri din drum. Ajunși la această oază din deșert acești pelerini bine intenționați încep să simtă o anumită schimbare, o prezență sacră, luminoasă care seamănă cu starea de har dar de fapt nu este viziune angelică, teofanie, ci un rezultat al propriilor impusuri și impresii psihice generate de sensibilitatea religioasă născută a acestor credincioși. Astfel mulți oameni de bună credință se opresc la acest stadiu, la acest popas omenesc mulțumiți de ei înșiși, de faptul că nu mai sunt ca lumea de rând ori cea rezvrătită față de Dumnezeu. Participă la slujbe și ritualuri religioase, sunt generoși, merg în pelerinaje la sfintele locuri, venereză frumusețea Casei Domnului. Toate acestea sunt fapte de laudă și de cinste. Dar toate acestea se petrec doar la nivelul psihic, sufletesc, intelectual, emoțional, dar nu și la cel spiritual. Acești pelerini cu suflet bun și bine intenționati pot fi oameni îmbunătățiți, sensibili, cultivați religios, dar sunt numai la mijlocul distanței, al urcusului duhovnicesc. Până când în candela din noi nu se aprinde flacăra Duhului Sfânt și nu începe arderea transfiguratoare, metamorfoza spirituală, nașterea din nou, ajungem doar pe culmea dealului, vedem țara făgăduințelor dar nu avem parte de viziunea luminii taborice.
“Eli, Eli, lama Sabachthani”, strigătul tragic al lui Iisus omul de pe cruce a fost poate semnalul că Dumnezeu nu l-a părăsit pe om, doar s-a retras din lume pentru a-i lăsa omului loc de creștere, libertate deplină spre a se descoperi pe sine însuși, pentru a deveni înțelept, de se maturiza intelectual și spiritual. Dar pentru aceasta omul trebuie să îndure ca și când ar fi singur apoteoza tragică a suferinței și a morții. Dar dacă Dumnezeu nu l-a părăsit definitiv pe om, omul încearcă îndârjit, arogant și sfidător să elimine ipoteza existenței divine, să demonstreze că lumea poate exista și fără Dumnezeu, că miracolul creației poate fi explicat și fără nevoia unui Creator. De la vârsta arhaică a mitului la vârsta filozofic-metafizică și până la apariția pe scena istoriei a omului descralizat, a omului care pretinde că nu mai are nevoie de Dumnzeu să explice mersul lumii n-au trecut decât câteva mii de ani, câţiva grăunţi de nisip în clepsidra veșniciei. În acest scurt răstimp lumea a trecut și trece prin perioade când părăsește sacrul și îmbrățișează profanul ca apoi să se reîntoarcă spășită iar la sacru. Astfel cine ştie dacă până la urmă excesele ateismului creștin nu vor crea o reacție adversă, de trezire a conştiinţelor creștinilor dovedindu-se astfel până la urmă a fi mai folositor omului în urcuşul său pe muntele Tabor al mântuirii decât formalismul religios hipocrit, căldicel, de rutină.
Suntem consumatorii 'mândriei' de-a descoperii otrăvuri ce înlocuiesc hrana naturală, alterează gândirea, inteligența, distruge marea onoare a sufletului de-a iubi curat și sincer! 
   Suntem prizonierii parfumului mincinos al florilor de plastic, degustătorii nesățioşi ai dragostei furate și întunecoase. . . ce distruge legământul părinților făcut în fața cerului, care aduce moartea copiilor cu părinții divorțați!
   Suntem consumatori de 'moarte la metru' și gramaj minuscul ce ne omoară tinerii încă nealfabetizați sau, prea alfabetizați!     Suntem poporul cu cea mai frumoasă dragoste altruistă:  
   '-Veniți la noi! ' 
   '-Vă primim cu pâine și sare! '  
   Iar ei. . . ne-au scuipat sarea-n ochi lăsându-ne orbi la furtul, violul masiv și colectiv asupra României! 
   Ne-au mâncat pâinea, ne-au omorât ciocârliile smulgându-le limbile (considerate finețuri în ţări cu burtoși nespălați dar bogați prin furt! ) să nu se mai audă Tricolorul României cântat de ciocârlii! 
Nu ţi-ai dori să fii într-o barcă pe mare când cerul este brăzdat de fulgere şi tunete iar barca este purtată de valuri ca un pai fără putere în bătaia unui vânt puternic. Ce bine a fost pentru ucenici că îl aveau pe Isus în corabie atunci când s-a stârnit furtuna pe mare Isus s-a trezit şi a certat furtuna şi vântul, care s-au potolit, iar ucenicii au scăpat cu viaţă. Ce vei face când va veni furtuna (boala, moartea) în viaţa ta dacă nu-l ai pe Isus la cârma bărcii (vieţii) tale? La cine vei striga? Vei naufragia şi vei pieri în apele regi ale lumii precum s-a sfărâmat acel mare vas Titatic în 1912 când au murit peste 1500 de oameni. Cheamă-l pe Isus astăzi în barca vieţii tale şi pune-l la cârmă. El ştie să conducă bine. Păstrează-l în barca ta ascultând de cuvântul Său şi nu păcătui împotriva Sa căci te va părăsi. Hoţul, mincinosul şi cel ce înşală nu-l au pe Dumnezeu la cârma bărcii lor. Aceştia se vor îneca în curând şi vor pieri pentru totdeauna dacă nu se pocăiesc din toată inima de păcatele lor. Faptul că Dumnezeu nu-l trăzneşte îndată pe cel ce face astfel de lucruri, nu înseamnă că El a uitat acele fapte rele ci-i dă omului timp ca să-şi schimbe caracterul pentru a-l putea ierta şi să nu i se piardă sufletul pentru totdeauna.  
Ceea ce numim schimbare, sub imperativul vremurilor sau prin circumstanțe diferite, este activarea, potențarea anumitor calități, trăsături ale personalității, unor metehne, redescoperirea unor frici, răni, probleme nerezolvate.
Când spunem că un om s-a schimbat, de cele mai multe ori a ieșit la iveală sau s-a accentuat ceva ce exista deja acolo, în stare inertă sau insesizabilă ochiului neexperimentat.
Banii, statutul superior, funcția, puterea asupra altora, într-un cuvânt percepția sau imaginarea unui grad mai ridicat de libertate în mișcare, de influență asupra altora scoate din tine și binele, și răul care stătea acolo ascuns sau abia perceptibil.
„Banii” nu-l schimbă pe om, așa cum poate crezi. Ei îi arata doar fața așa cum este într-un grad de expunere mai mare.
Ce numești schimbare nu te scoate din fire
Pentru că, fie bine, fie rău, ne manifestăm doar prin fire. Oricât de superiori ne-am crede sau ne-ar crede alții, „frumusețea” noastră este doar un aspect greșit interpretat al firii în care trăim.
Peste toate acțiunile noastre guvernează egoismul, egolatria, egocentrismul. Uneori frumos mascate. De aceea, cred că în viața omului schimbarea nu există cu adevărat decât prin Isus.
Ce schimbare aduce Hristos?
Nașterea din nou, cea de Sus, acceptând carnea și sângele Mântuitorului, înseamnă schimbarea centrului de greutate al vieții noastre. Nu ne mai bazăm pe carne, ne bazăm pe Duh, lăsându-ne transformați, călăuziți, întăriți de Acesta.
Deși implică voința și alegerea noastră, această transformare nu este prin efortul nostru.
Schimbarea operată din interior, prin ceva superior nouă, asupra noastră este nu doar altceva, un alt mod de a fi de neînțeles pentru cei neinițiați, ci și renaștere. Renăscându-mă, sunt distanțat de „minele” iluzoriu pe care l-am hrănit până la orgoliu ani la rând.
În concluzie…
De aceea, te invit să nu te schimbi prin efortul tău. Nu ai ce să faci ca să fii mai bun. Dar lasă acele energii pozitive din tine care își doresc manifestarea să-și urmeze cursul. Iubește adică, dăruindu-i, călăuzindu-l, sugerându-i o idee, aducându-i îmbărbătare, mângâiere, un alt mod de a privi lucrurile celui care are nevoie. Lăsând rușinea și jena la o parte – care-s nimic altceva decât manifestări ale egoismului tău – generate de teama de a fi perceput altfel decât așa cum îți place.
Dăruiește, și gata! Până aici este treaba ta.
Nu știi ce scopuri are Duhul Sfânt din tine atunci când îți dă oportunitatea de a împărtăși din ce ai primit de la El. Și poate că-i mai bine așa.
Rezultatele și prima răsplată a ceea ce ai făcut bine le vei primi în tine. În gânduri, sentimente și energii mai subtile. Printr-o comunicare mai bună cu Dumnezeu, cu lumea și cu tine.
Restul, mai târziu…
Am scris înca doua articole referitor la noua administrare a unor biserici neoprotestante, ca exemplu am dat fenomenul “9 Marks”  din unele bisericile baptiste americane, care se pare că încep să se transferă și la unele comunități românești. 
N-ar fi nici o problemă dacă organizarea bisericilor ar avea ca scop Împărația lui Dumnezeu și Neprihănirea și ca fundament Scriptura, însă în spate la toate stă diavolul, cu abuz, materialism, dorința de putere, egoism și o dictatură care să privilegieze o “clasa de ierarhi” (prezbiteri, diaconi, comitete) din conducerile bisericilor. 
Am privit împreună la motivația și definiția legământului scris, inițiat de învățătura “9 Marks”, văzute prin ochii unuia din conducătorii acestei organizații care-și propagă învățătura pe site-ul acestei organizații, anume Matt Schmucke. Acest articol se numește “Membership Matters – What is Our Church Covenant? ” 
Ce este de amintit aici, este faptul că numele organizației sau rețelei de biserici care au acceptat învățătura aceasta, pleacă de la cartea cartea scrisă de pastorul Dever Mark, cu titlul 9 semne a unei biserici sănătoase. 
Toate ar fi bune, dacă practica unei biserici ar fi sănătoasă și bazată pe Cuvântul lui Dumnezeu, nu pe legăminte scrise de oameni, însă se pare că lacunele devin prea mari privind practica și hotărârile luate în organizația (sau rețeaua de biserici) “9 Marks”. 
În acest sens, Cuvântul lui Dumnezeu ne învață că îi vom cunoaște pe cei ce vorbesc în Numele Domnului, după roade, asta chiar dacă de multe ori învățătura ar părea biblică. 
Astfel, în practică, acești oameni se folosesc de o regulă a membralitîții abuzivă, legământul scris, de disciplina abuzivă în Biserică și de refuzul de-a elibera biletul membral al membrilor care vor să se retragă, totul cu scopul de-a favoriza o “clasă ierarhică” a comitetelor din aceste biserici, de-a avea controlul, puterea în Biserică și astfel de-a anihila orice opoziție. 
Într-un cuvânt este o “inchiziție modernă” care-a învățat modalitatea de-a domina o biserică, de-a menține puterea și de-a anihila orice opoziție sau posibilitate a membrilor bisericii de-a le cere socoteală sau de-a nu fi de acord cu hotărârile sau interpretarea lor scripturală.
În spatele unui adevăr, spus pe jumătate, pastorii invocă disciplina ca parte a practicii bisericii, însă scopul lor adevărat este puterea, controlul, anihilarea oricărei opoziții din biserică și de aici împlinirea agendei personale sau a “grupului ierarhic” care conduce biserica.
În continuare voi spicui câteva practici abuzive din organizația “9 Marks”, descrise pe site-ul organizației, și practicată într-o rețea de biserici baptiste americane, care au îmbrățișat deja infuzia de învățătură de tipul “9 Marks”:
Nu mai poți pleca din biserică, să-ți iei biletul membral, decât unde vor ei și cu aprobarea lor
Unul din caracteristicile acestei conduceri “cu mână de fier”, este controlul membrilor bisericii. Pana acolo au mers în bisericile de tip “9 Marks” încât oricine dorește să plece nu mai i se eliberează biletul membral sau plecarea poate să fie făcută doar cu aprobarea “clasei ierarhice” și numai acolo unde vor ei. 
spune următoarele: 
”Care este responsabilitatea unei Biserici locale față de un membru al Bisericii care, deși nu este excomunicat, pleacă și se alătură unei alte biserici pe stradă? 
Depinde. Dacă nu este o biserică care propovăduiește Evanghelia și dacă membrii bisericii voastre au fost învățați, li s-a spus și au fost convinși, iar el sau ea refuză să se întoarcă în biserica voastră sau să meargă la altă biserică unde se predica Evanghelia, atunci trebuie să-l excomunicați pe el sau ea. ”
Deci pastorul baptist Mark Dever, împreună cu organizația “9 Marks”, judecă în locul tău unde să pleci, când să pleci și  trebuie să-i ceri voie să pleci. 
Asta înseamnă abuz, control abuziv, noi suntem liberi să aderăm la o biserica locală și suntem liberi să plecăm dintr-o biserică locală, fără nici o constrângere. 
Scopul nu este nicidecum binele membrilor bisericii, ci controlul membrilor, să-i manipuleze cum vor, să-i obstrucționeze după reguli care n-au nimic în comun cu libertatea credinciosului în Hristos și să nu mai aibe nici o opoziție dintre membrii bisericii.
Trebuie să semnezi un legământ scris în biserică, prin care te obligi față de  conducerea bisericii, cu scopul de-a te controla, bineînțeles. 
Am scris deja destul despre acest subiect, despre faptul că noi ca membrii în Biserica Domnului am făcut Legământ cu Domnul, în Sângele Lui, așa că un legământ cu oamenii este neavenit, este un fel de lege impusă de niște oameni. N-au cerut apostolii un asemenea legământ, așa că oare cum își permit acești pastori și conducători de biserici să facă acest lucru?
Mai mult decât atât, de sute de ani de la reformă și de două mii de ani de la Întemeierea Bisericii, n-a trebuit nimeni să ne spună în scris și să semnăm, că trebuie să ne supraveghem unii pe alții și trebuie până la urmă să raportăm pastorilor și conducerii despre cei din jur. 
Cam undeva la nivelul acesta s-a ajuns în astfel de biserici abuzive. Uitați ce spune Matt Schmucke în articolul “Membership Matters – What is Our Church Covenant? ” de pe site-ul organizatiei “9 Marks”, a cărei adresă web am dat-o la începutul articolului: 
”Practicați o grijă și supraveghere afectivă unul pentru celălalt și sfătuiți-vă cu credincioșie și întrebați-vă unii pe alții, de câte ori aveți ocazia. Ne purtăm poverile unul altuia? Ne supraveghem unul pe altul? Ne provocăm unul pe altul când păcătuim? Ne implorăm unul pe altul într-o umblare sfântă? Facem aceste lucruri pentru oameni care sunt în afara grupului nostru demografic? Este insuficient dacă vă îngrijiți doar de cei care vă împărtășesc profilul demografic. Această idee este contrară majorității gândirii culturii bisericești. Dar este biblică. Aceasta înseamnă să fii o parte a unei biserici. ”
Oare de ce ar trebui să fie specificat într-un legământ scris asemenea lucruri, oricum avem Scriptura care ne învață fără semnatură cum să trăim în relațiile unii cu alții. Și oare de ce n-ar fi în acest legământ scris introdusă și supravegherea pastorilor și a “clasei de ierarhi”? E simplu, pentru controlul asupra membrilor bisericii!
Tot acest Matt Schmucke, continuă la un alt punct legat de conținutul legământului scris următoarele: 
” Aduceți pe cât mai mulți puteți, la orice vreme, să fie sub grija noastră. . . Poate pe acești copii față de care avem un angajament special; poate că acel frate sau soră cu care te rogi în fiecare săptămână. Noi ne angajăm împreună ca să fim o parte a vieții unul altuia. Ucenicia sau îndrumarea spirituală ar trebui să fie un scop zilnic. ”
Adică după ce mergi la rugăciune cu alții sau te confrunți cu anumite probleme legate de copiii din familie sau tineri, trebuie să dai raportul lor, pastorului și “ierarhiei”, asta ca să își noteze ei și la momentul potrivit să aplice “disciplina”. Îmi sună o organizare mai degraba de tipul securității comuniste, decât o treabă duhovnicească. 
Când cineva îmi destăinuie o mărturisire pentru care să mă rog, aceea rămâne între persoana respectivă și Domnul, n-o să fug imediat s-o fac publică la “ierarhia atotștiutoare”. 
Pe de altă parte între copiii noștri și tinerii cu care suntem în contact, ei trebuie ajutați să crească spiritual sau să-L găsească pe Domnul, prin sfătuire cu maturitate și nu mergând să “turnăm” problemele lor “ierarhilor”. Oare “ierarhii” vin să-și trâmbițeze în casele noastre, între anumiți tineri sau în cercuri de rugăciune problemele care le au în viața lor sau păcatele cu care ei se confruntă? 
Sigur că totul se conturează ca un abuz, pastorii ar trebui să facă ucenici, oameni maturi, oameni capabili de consiliere, capabili să ridice și capabili să poarte poveri. În schimb pare o organizare în care doresc controlul și nicidecum recuperarea, creșterea spirituală și sănatatea credincioșilor.
- Sub deviza nu părăsiți adunarea noastră, în legământul scris se deschide ușa la abuz și control
Tot Matt Schmucke, în același articol spune privitor la conținutul legământului scris următoarele: 
”Participarea în mod regulat este vitală, deoarece este primul pas spre a fi tras la răspundere. Dacă nu participați în mod regulat (poate că v-ați mutat, poate v-ați îmbolnăvit, poate ați plecat la școală, poate ați ales pur și simplu să participați la o altă biserică) lăsați pe cineva să știe. . . de preferință pastorul. Neparticiparea este fie o poartă a păcatului, fie o reflecție a păcatului. Este împiedicată de disciplina formativă a bisericii și este remediată de disciplina corectivă a bisericii. ”
Credeti că până ce acești oameni nu au inventat “legământul scris” în Biserică, nu s-a știut versetul biblic care spune să nu părăsim adunarea? 
S-a știut foarte bine, însă prin cerința de-a nu părăsi adunarea într-un legământ scris, se are în vedere controlul, o înlocuire a Duhului Sfânt și a lucrării Lui cu frica de oameni și erijarea unora în clasă superioară. Dacă cineva nu ascultă de Scriptură, la îndemnul Duhului, credeți că un legământ scris, un angajament față de oameni, îi va motiva cumva să asculte de Scriptură? Nicidecum! 
Ce face însă, o astfel de practică? Desigur că dă putere unor oameni, dă control unei clase privilegiate și cu siguranță disciplina devine un obiect de a controla abuziv membrii bisericii.
- Legământul scris angajează pe membrii bisericii la susținerea financiară și nu numai
Tot Matt Schmucke, în același articol spune privitor la conținutul legământului scris următoarele: 
”Susțineți slujirea bisericii. Prin rugăciune, angajare față de învățătura biblică, prin finanțe și prin alte mijloace, fiecare membru individual are un rol important în susținerea bisericii”
Oare de ce trebuie să fie un legământ scris care să specifice susținerea financiară, se crede că cineva o să dea bani mai mulți dacă semneaza un legământ în acest sens? De ce? De frica conducerii, de frica acestor “ierarhi”? De frica că la orice moment ei pot să-ți controleze viața prin semnătura ta? 
Oare nu Capul Bisericii, oare nu Dumnezeu este Cel de care trebuie să avem frică și Cel la care trebuie să-i dăm din inimă ce hotărâm? 
Cu ce scop aceste “legăminte scrise” semnate, prin care ne angajăm să dăm bani, față de conducerea bisericii?
Sigur că referitor la acest legământ scris, ar putea continua analiza la fiecare punct legat de articolul scris de Matt Schmucke, însă prin orice punct conducerea unor astfel de biserici, sub egida Adevarului, doresc de fapt controlul asupra membrilor Bisericii și-o substituire a Duhului Sfânt, de fapt Cel care lucreaza la transformarea și schimbarea noastră după Cuvântul lui Dumnezeu. 
”Noi toţi privim cu faţa descoperită, ca într-o oglindă, slava Domnului, şi suntem schimbaţi în acelaşi chip al Lui, din slavă în slavă, prin Duhul Domnului. ”
Ce ați zice despre un păstor care ar veni cu propunerea la o adunare generală a bisericii  de-a disciplina 256 de membrii dintr-o biserică, asta fiind majoritatea bisericii? 
Eu mi-aș pune întrebarea nu despre abuz, ci daca acel păstor este întradevăr ceea ce pretinde a fi. De fapt ce vrei să demonstrezi clădind în jurul tău imaginea de om cu “bâta” disciplinei în mână, prin care majoritatea unei biserici să o pui sub disciplină? 
Păi dacă majoritatea bisericii nu mai participă la serviciile unei biserici, acest Dever ar fi trebuit să-și pună semne mari de întrebare cu privire la slujirea lui. 
Mie mi se pare în atitudinea acestui om, nu lucrare duhovnicească, ci una firească de intimidare, în care dorești să semeni frică și groază în jur. 
Domnul nostru însă, Adevăratul Păstor, ne-a învațat că un păstor de suflete care slujește semenilor, lasă 99 de membrii și merge după una care s-a rătăcit, “o ia pe umeri” și-o aduce înapoi în Biserică. 
Dever însă a intrat în turmă cu bota și a rupt picioarele la majoritatea dintre membrii unei biserici. Dacă aceasta nu pare abuz, atunci nu știu cum mai putem defini un abuz într-o biserica. 
De fapt fiecare din cei 256 ar fi trebuit contactați personal, stat de vorba cu ei, văzut care sunt sau daca sunt probleme referitoare la neparticipare, analizat, cântărită situația la fiecare în parte și încercată recuperarea, dacă era cazul. Însă când o majoritate dintr-o Biserică ajunge să nu mai frecventeze Biserica, acolo e o problema mare legată de lucrarea pastorului și a lucrătorilor dintr-o asemenea biserică. 
Pe de altă parte situația unuia care a plecat la Biserica Romano-catolică. Sâc! 
Păi dacă a plecat acolo înseamnă că n-a fost născut din nou niciodată, dacă așa l-ai crescut și l-ai hrănit încât nu mai face diferența între idolatrie și o biserică care-și bazează credința pe Sfânta Scriptură, atunci tu ca pastor sau lucrător în Biserică ai o mare problemă. 
Iată ce declară Dever referitor la situația descrisă mai sus: 
”La întâlnirea membrilor noștri din mai 1996 ne-am despărțit de majoritatea membrilor bisericii noastre (256 disciplinați pentru neparticipare! ). De asemenea, îmi amintesc lacrimile pe care mulți dintre noi le-au vărsat peste o căsătorie ruptă în acei ani de început și primul dintre numeroasele excomunicări pe care le-am decis (cel mai recent fiind pentru un membru care s-a alăturat Bisericii Romano-Catolice)”
Toate aceste practici sunt o extremă care arată de fapt scopul acestei organizații, nu de-a avea o biserică sănătoasă, ci de-a favoriza o anumită “clasă ierarhică” din cadrul Bisericilor. Pe de altă parte această “clasă ierarhică”, prin dominarea unei biserici, anihilează orice opoziție și  are acces nelimitat la fondurile acelei biserici, iși consolidează scaunele de conducere, slujbă pe viață, propagă leadership-ul și nu slujirea în Biserică. 
Avem parte de-un fenomen care ia amploare, este biserica neoprotestantă modernă, care tinde să calce pe urmele cultelor istorice, culte care au separat biserica în mireni și ierarhi, care au ajuns pe urmă să fie o clasă privilegiată, să aibe toată puterea, bani mulți, bogăție și când au întâmpinat opoziție au trecut la abuz, inchiziție, ucidere. A dispărut slujirea în biserici, a venit meseria de popă (preot), șefia și dominarea, a dispărut nașterea din nou și firea și-a spus cuvântul. 
Cam aceeași direcție este luată și în multe biserici din cultele neoprotestante, diavolul vrea să distrugă ce a mai rămas din biserici bazate pe Evanghelie. Stilul este același, vine cu jumătăți de adevăr, momește, înșeală și stăpânește. Pastorii de astăzi au ajuns în mare parte să meargă la un institut teologic pentru o meserie bună și plătită. Este normal atunci ca să-și aroge supremația și conducerea când vin într-o biserică, asta deoarece scopul și viziunea care-o au ca viitori lucrători este greșit. Ei nu se văd drept mădulare în trup, ei se văd superiori în trup, diferiți, conducători, neștiind sau ignorând că Dumnezeu ne dorește în Trup mădulare unii altora, că Dumnezeu dă daruri fiecăruia să slujească, nu să domine și să profite, nu să caute puterea, că fiecare are Duhul Sfânt în Biserică și autoritatea ți-o câștigi prin slujirea fraților și surorilor din biserică și nu prin modul acesta securisto-comunist de-a inventa legăminte scrise și mijloace de-a înlănțui pe oameni și de-ai ține sub dominația fricii. Oamenii trebuie să aibe frică de Domnul și nu frica de niște indivizi care-și arogă puterea și chiar se cred înlocuitori ai Duhului Sfânt. 
Domnul să trezească biserica actuală și să ne ajute să ne întoarcem la Standardul Scripturii, să căutăm Împărăția lui Dumnezeu și Neprihănirea, să căutăm pacea și sfințirea, prin rămânerea în Hristos și slujindu-ne unii altora ca mădulare în Trup și căutând să ducem Evanghelia până la marginile pământului.
 Întreabă-te de câte ori ai acuzat fraţi şi surori, buni de altfel, de lucruri care nu sunt nici măcar la fel de rele ca adulterul de exemplu. Gândeşte-te la lucrurile pe care le-ai spus despre ei pe la spate, în casa ta sau altundeva. De fiecare dată când te-ai afundat în astfel de acuzaţii, bârna din ochiul tău, atitudinea ta dură, critica acuzatoare faţă de alţii a devenit şi mai mare şi te-a făcut din ce în ce mai orb la lucrurile spirituale.
 
Ai nevoie să auzi cuvântul Domnului spunându-ţi: , , Lasă-i în pace pe fraţii şi pe surorile tale. Ei au numai câteva paie în ochi. Bârna din ochiul tău este mai rea decât toate paiele lor adunate la un loc. ”  De ce a fost lsus atât de ferm împotriva spiritului de acuzare?
 
Pentru că atunci când era în Rai, El îl auzise pe satan acuzându-i pe oameni continuu, zi şi noapte. Când lsus a venit pe Pământ şi a văzut că oamenii au acelaşi spirit, ei I-au amintit de satan. Isus a urât acest spirit de acuzare atunci, şi îl urăşte şi astăzi.
 
Realizezi oare că, atunci când îi acuzi pe alţii tu îi aminteşti lui lsus de satan? Majoritatea credincioşilor nu văd acest lucru, pentru că bârna din ochi i-a orbit. Dacă există un mesaj pe care l-am tot predicat timp de 30 de ani atunci acesta este:  dacă doreşti să creşti spiritual încetează să îi judeci pe alţii şi judecă-te doar pe tine. Foloseşte-ţi microscopul pe tine însuţi, îţi voi spune ce trebuie să faci: judecă-te şi mai mult! Când ar trebui să te opreşti? Când ai devenit întru totul ca lsus Cristos.
 
Cum ar trebui atunci să corecteze un lider de biserică pe cineva care a greşit? Cu milă, plin de milă, cu aceiaşi milă pe care Domnul i-a  arătat-o lui. Tu dar, care ai judecat atât de mulţi oameni, pentru o greşeală sau alta, pe care o vezi în ei, ce atitudine vei lua? Îl vei lăsa oare pe Domnul să te zdrobească astăzi? ne aminteşte că, , judecata lui Dumnezeu este fără milă pentru cel ce nu a avut milă. ”  Fie ca Dumnezeu să zdrobească inima ta încăpăţânată.
 
Ai înţeles că atitudinea ta de a-i judeca şi acuza pe alţii este mai rea decât dacă ai fi căzut  într-un păcat precum adulterul? Oh, cum te-ai pocăi dacă ai fi căzut în adulter!
 
Trebuie să te pocăieşti şi mai mult decât atât pentru spiritul acuzării. ”
Apostolul Pavel era un bun cunoscător al echipamentului de luptă folosit de legionarii romani. Și nu e de mirare din moment ce în țara sa, aflată sub ocupație romană, erau cantonate trupe. A înțeles astfel utilitatea fiecărei piese din armură. Dar și a sabiei.
 
  Nu e de mirare, deci, că în scrisoarea adresată credincioșilor din Efes, făcând referire la războiul spiritual în care suntem angrenați, recomandă armura. Prin analogie. Și nu o recomandă ca fiind opțională, ci ca echipament impus. Și încă ceva: TOATĂ armura! Asta, dacă luptătorul dorește să învingă. Să „rămână în picioare”.   Și, evident, dorește.
 
  Nici ordinea în care ne prezintă piesele armurii nu este întâmplătoare. De aceea începe cu „adevărul” și „neprihănirea”. Continuă cu „râvna” și „credința”, apoi „coiful mântuirii” care să apere capul, gândirea. Sabia e amintită abia la sfârșit, chiar dacă este vorba de Cuvântul lui Dumnezeu. Este, de altfel, singura armă de atac.
 
  Poate o declarație de dragoste să fie în același timp și o declarație de război? Da, când îi spui lui Dumnezeu că-L iubești. Și I-o arăți. Aceasta înseamnă război deschis cu diavolul. Și pentru acest război trebuie să fim echipați corespunzător. Iar apostolul Pavel ne spune de ce avem nevoie.
 
  Drama începe atunci când alegem piese din armură. De ce să mai iau cingătoare, când, oricum, talia îmi e destul de evidentă? Platoșă? Mi-ar masca pectoralii. Renunțăm incoștienți la componente ale armurii, chiar dacă protejează elemente vitale ale corpului. Sau la toată armura.
 
  Dar, cel mai adesea, nu se renunță la sabie. Pentru că putem ataca. Fără să ne dăm seama că fără armură suntem victime sigure. Ne angajăm în dueluri „spirituale”, în timp ce adevăratul inamic jubilează. Pentru că „săgețile sale arzătoare” nu vor întâmpina nicio opoziție. Ne era greu și scutul alături de sabie. Și cădem pe câmpul de bătălie.
 
  Dragi spadasini, Dumnezeu nu ne vrea victime, pentru că a pregătit cununile pentru învingători. Dacă ne dovedim a fi soldați neinstruiți, haideți la un timp de taifas cu apostolul Pavel. Pentru că el și-a sfârșit alergarea, și știe ce spune în privința echipamentului.
În Anul Domnului 325, Sfântul Sinod Ecumenic de la Niceea punea în formulă de crez religios învățătura biblică fundamentală după care Iisus Hristos, Fiul lui Dumnezeu „S-a întrupat de la Duhul Sfânt și din Fecioara Maria și S-a făcut om. ” Acesta este și interpretarea versetului biblic potrivit căruia „Dumnezeu S-a arătat în trup”  ar și o exprimare „în nuce” a întregii realități scripturale a uneia dintre marile taine ale credinței creştine.
„Căci cine ar putea ști”, scrie Sfântul Maxim Mărturisitorul „în ce fel Dumnezeu s-a făcut trup și totuși a rămas Dumnezeu; cum rămânând Dumnezeu, El este om adevărat? Credința singură înțelege aceasta cinstind cuvântul în tăcere. ”
Taina Întrupării Cuvântului dar și certitudinea credinței noastre se bazează pe faptul că nașterea lui Iisus Hristos este o minune ce ni se revelează din ineditul și unicitatea momentului istoric, o minune care devine mai plauzibilă și pentru înțelegerea noastră pe cât realizăm personal că nașterea Celui mai presus de fire era și este totodată chiar Întruparea Dumnezeului și Mântuitorului nostru.
Şi deși evidența adevărului nașterii lui Iisus este de acum demonstrabilă istoric, dacă nu prin altceva, măcar prin credința atâtor generații de creștini, totuși intimitatea acestei realități dumnezeiești rămâne încă învăluită în faldurile inefabile ale misterului, ale tainei divine: „Că Fecioara a născut, astăzi știu; că Dumnezeu S-a născut, în afară de timp, cred; dar felul nașterii am învățat să-l cinstesc în tăcere și n-am primit îngăduință să-l iscodesc prin cuvinte” – spune Sfantul Ioan Gură de Aur.
Perceperea fenomenului nu ține de fapt de limitele sau posibilitățile raționale, logice ori ale imaginației omenești. Fiindcă avem aici de-a face cu reprezentările și manifestările, cu teofania, cu minunea care răstoarnă însăși ordinea și logica omenească, a legilor naturii și ale fizicii, ale vieții și ale morții ca fenomene naturale.
Creatorul Însuși al lumii se naște ca om, fără a înceta însă să rămână și Fiul lui Dumnezeu. Apoi unicitatea acestui act divin, mântuitor, care are la mijloc Nașterea Fiului, nu se produce dintr-o simplă necesitate a firii, ci din marea bunăvoința, dragoste și atotputernicie dumnezeiască. În acest fel și posibilitatea firii și legile imuabile ale morții și ale repetiției naturale sunt depășite, sau mai bine zis sunt copleșite de prezența transfiguratoare a harului dumnezeiesc.
Sunt energiile, harul, același Duh pe care Dumnezeu îl suflase la începuturi în materia din care El îl plămădise pe om. Numai că acum, prin Întruparea Fiului lui Dumnezeu, omul devenise el însuși un subiect al istoriei transfigurate, sacralizate, o persoană ontologic superioară naturii obiective, superioară și prin faptul că prin Duhul Sfânt firii umane însăși i se redă starea originară, adică starea de dinaintea păcatului, dar și mai mult această stare este acum spiritualizată, ridicată la condiția elevată și inobilată prin har să participe la actul însăși al Întrupării.
În acest proces chenotic-divin al Întrupării Fiului lui Dumnezeu, Cel conceput că ipostas al trupului luat din Fecioara sfințește puritatea naturală a Fecioarei și ca Dumnezeu își asumă El Însuși patimile omenești spre a le birui și a învia după moartea trupului.
Astfel în persoana lui Iisus Hristos firea dumnezeiască se unește cu firea omenească exact pentru a putea săvârşi acea mutație perihoretică și teandrică de participare a firii omenești în cea dumnezeiască să poată lua asupra sa, în mod real, nu numai legalistic, starea de cădere omenească întărindu-o și transformând-o dinăuntru pe aceasta din urmă spre a ajuta să treacă prin înduhovnicire chiar pragul insurmontabil al morții și al învierii eshatologice.
Numai că Învierea lui Iisus Hristos în trupul Său luat prin Întrupare are loc prin propria Sa lucrare, El purtând prin firea Sa dumnezeiască și esența divină și energiile harului mântuitor, pe când învierea noastră se face prin împărtășirea de Sfântul Său Trup, ca o lucrare teandrică de sădire și în trupul nostru a energiilor harului dumnezeiesc, har divin absolut necesar unei astfel de revoluții și minuni divino-antropologice precum este învierea din morţi.
Şi dacă totuși moartea va veni, și va veni cu siguranță pentru oricine se naște în trup omenesc, inevitabilitatea morţii este totuși necesară măcar numai „că să nu fie nemuritor păcatul” (Sfântul Grigore Teologul).
Astfel, prin Iisus Hristos Cel Întrupat şi Înviat care biruieşte moartea omul însuși este scos de sub tutela inexorabilă a legii și a păcatului. Așa că și noi am „murit față cu legea, prin trupul lui Hristos, spre a fi ai altuia, ai Celui ce a înviat din morți, ca să aducem roadele lui Dumnezeu. ” 
S-a spus pe drept cuvânt că zilele trec în general greu, dar că anii şi viaţa trec foarte repede. Astfel că iată se apropie din nou sărbătorile şi milioane de mesaje cu urări de fericire se vor intersecta din nou, după ritual, prin spaţiul real ori cel virtual al mapamondului. An după an alergăm orbeşte după „fata morgana” a viselor noastre realiste ori mai puţin realiste, după iluzia fericirii până ne pomenim aproape de sfârşitul vieţii dându-ne seama de multe ori prea târziu că de fapt viaţa a trecut pe lângă noi, că mirajul fericirii a fost doar un vis înşelător. Fericirea a fost şi rămâne o aspiraţie şi un ideal legitim al oamenilor din toate timpurile şi din toate locurile. Şi totuşi niciodată parcă lumea n-a fost atât de obsedată şi de disperată după fericire. Nu prea contează dacă trecem prin perioade de prosperitate ori de pauperitate, ştiinţa şi industria modernă a fericirii de-abia ţin pasul cu mofturile aristrocratice şi cu pretenţiile tot mai mari de fericire ale lumii, un ideal uman firesc însă din nefericire tot mai iluzoriu pentru majoritatea oamenilor care îşi caută poate fericirea acolo unde de fapt nu este. Nu este fericire care să dureze, ori fericire perenă, nici în succes, nici în îmbuibare, nici în substanţele chimice halucinatorii ori paleative. Este surprinzător poate şi paradoxal dar este demonstrat prin statistici şi cercetare ştiinţifică faptul că pe mai lungă durată câştigătorii loteriilor din toate locurile nu sunt cu mult mai fericiţi decât cei care n-au câştigat niciodată nimic şi nici măcar mai fericiţi decât cei care din nefericire sunt victimele unor accidente catastrofice care le afectează viaţa. După o perioadă de exuberanţă şi fericire, după ce descoperă rude şi prieteni de care n-au ştiut până atunci, câştigătorii de loterii se întorc la starea lor psihică de dinainte de norocosul eveniment al vieţii lor.
Ştiinţa, evanghelia optimismului facil, a succesului şi a fericirii durabile şi universale la care propovăduitorii gândirii pozitive insistă că se poate ajunge ca prin magic este utopică şi nerealistă pentru majoritatea oamenilor. Cultul optimismului gândirii pozitive deşi eficient pe scurtă durată sfârşeşte totuşi de multe ori prin a ne îndepărta de fapt de gândirea autentică, lucidă, compasionată, realistă. Ceea ce face viaţa şi mai mizerabilă sunt de multe ori nu atât circumstanţele de toate nuanţele prin care trecem, pe care le aruncă viaţa ori pronia cerească în calea noastră, ci gândurile obsesesive că nu am fost, că nu suntem sau nu vom fi fericiţi, eforturile neprecupeţite, aşteptările nerealiste de a fi cu orice preţ fericiţi. Felul în care gândim, concepţia noastră de viaţă, credinţa, sunt factori mai importanţi şi determinativi asupra stării noastre sufleteşti decât circumstanţele prin care trecem, deşi din nefericire, circumstanţele sunt de multe ori tragice şi absurde.
Din moment ce ne punem întrebarea dacă suntem sau nu fericiţi, dacă am fost sau vom fi fericiţi vreodată, pe cât devenim insistenţi introspectiv sau retrospectiv asupra a câtă fericire este sau nu în inima noastră riscăm să se evapore şi ultimul strop fericire care ar fi existat în noi. Ignorând subiectul fericirii, o astfel de atitudine ne poate face cel puţin fericiţi prin ignoranţă. De asemenea, când facem toate eforturile meditative şi punem în practică exerciţiile prescrise de guru, de preoţimea laică a religiei „new age” ori de manualele „self-help” şi încetăm a ne identifica cu propriul „eu”, ori încercând să trăim numai în prezent, realizăm că de fapt nu descoperim astfel adevăratul nostru „eu” sau cine de fapt suntem. Fiindcă este exact această atenţie obsesivă, concentrare exagerată asupra noastră, a propriului „eu”, ceea ce ne duce la starea de narcisism şi la egoismul cel mai exagerat şi în ultimă instanţă la starea sufletească de nemulţumire cu noi înşine, la starea de nefericire.
Compasiunea, mila pentru aproapele, pentru tot ceea ce vieţuieşte, pacea sufletească sacră, iubirea de Dumnezeu sunt atribute şi dimensiuni spirituale ale existenţei care transcend starea naturală a omului, interesele atavice şi egoiste de a fi fericiţi doar noi înşine cu orice preţ. Iubind şi ajutând dezinteresat pe alţii, altruist, creştineşte, toate acestea aduc mai multă bucurie şi fericire pentru cel care dăruieşte decât cel care primeşte, şi cu atât mai mult decât pentru acela care egoist se îngrijeşte şi se preocupă doar de propria bunăstare şi fericire consumându-şi energia şi inteligenţa în anxietate, încercând să-şi ridice ziduri de separare şi apărare între ceea ce consideră a fi exclusiv al lor şi restul lumii. Şi nu sunt astfel de eforturi nestăvilite şi neprecupeţite de fortificare a hotarelor individualismului feroce al celor care s-au ajuns social, politic ori economic, sursă a atâtor nedreptăţi sociale, a tiraniei politice, a războaielor sângeroase? De asemenea, acel gen de altruism, de filantropie, practicate pe baze de reciprocitate, calculate, orchestrate şi interesate sunt în ultima instanţă pe cât se poate de fariseice şi de disimulat egoiste. Paradoxal însă, în realitate nici viaţa celor care reuşesc să se izoleze în castelele siguranţei financiare şi ale bunăstării nu este atât de fericită pe cât se pare datorită izolării, singurătăţii, temerii că îşi pot pierde oricând privilegiile dacă nu datorită atacurilor geloziei altora, a competiţiei din afară, atunci sigur din interior de duşmanul implacabil al vieţii înşişi, moartea, finalitatea a tot ceea există bun şi rău în lumea aceasta trecătoare. Deocamdată nu sunt castele, nici fortificaţii, nici antidot împotriva morţii, altele decât nădejdea în înviere a celor credincioşi.
Suferinţa şi moartea sunt plăgile incurabile ale vieţii. În naufragiul destinului mulţi se pierd prea devreme şi neconsolaţi, mulţi sau puţini înfruntă furtuna şi se salvează cel puţin pentru o vreme. Dar cei care reuşesc să ajungă la mal sunt alţi oameni decât atunci când erau în siguranţa precară a corabiei. Dacă printr-o minune dumnezeiască s-ar lua de la oameni suferinţa am ajunge poate liberi şi fericiţi o vreme zburând precum fluturii pe câmpie. Dar am rata şansa tragică şi divină de a deveni oameni. Demonicul din lume şi din om, manifestările iraţionale ale inconştientului individual şi colectiv, pe cât de nedorite de nimeni, atunci când devenim conştienţi de acestea şi le stăpânim, le canalizăm spre bine, ţin totuşi trează atenţia, vigilenţa morală, nevoia de apărare, de vindecare, de credinţă în Dumnezeu. Lăsat în apele sale călduţe, netulburat de nimeni şi de nimic, omul ar stagna spiritual, ar involua moral şi ontologic până la starea de vierme fericit pierdut şi rătăcit în voluptăţile carnale şi copleşit de gustul dulce dar înşelător al mărului edenic. Dacă nu reuşeşte să-l distrugă, suferinţa îl face pe om curajos, creativ, îi dă un sens existenţei, acela de a-şi transcende propriile limite, condiţia damnată, de a deveni fiinţe transfigurate, împlinite. În afara vieţii autentice, privite doar prin spectrul filozofic raţional, suferinţa şi moartea sunt într-adevăr absurde. În contextul fenomenologic, soteriologic şi eshatologic însă suferinţa şi moartea fiind parte din viaţă, din procesul catartic, transformativ al acesteia, suferinţa şi moartea oricât de odioase şi repulsive ar fi dau vieţii un sens, o justificare oricum plauzibilă de teodicee care ne exonereză ontologic şi metafizic, ne pun în situaţia de a decide odată pentru totdeauna dacă vom alege calea spre bine şi promisiunile fericirii perene sau nu.
Fericirea nu este un act voliţional „per se”. Toţi oamenii ar vrea de fapt să fie fericiţi, dar mulţi nu sunt fericiţi până când nu găsesc un motiv, o raţiune tainică, intimă, sufletească de a fi fericiţi. Prin voinţă însă omul îşi poate schimba atitudinea, modul de viaţă şi viaţa însăşi. Curenţii fluxului destinelor prin care înnotăm pe tot timpul vieţii ne pot fi favorabili ori potrivnici. De aceea omul are nevoie şi de voinţă, intuiţie, de înţelepciune, dar şi de har, de graţia divină. Fericirea este un act de sinergie, de cooperare între Voinţa lui Dumnezeu şi voinţa omului, chiar dacă participarea omului s-ar rezuma la acel „amin” spus în momente de rugăciune tainică lui Dumnezeu. Dacă prin conjunctura situaţiilor nu toţi oamenii pot fi fericiţi, toţi oamenii însă pot fi binecuvântaţi dacă se învrednicesc să facă mai întâi voia lui Dumnezeu. Un om binecuvântat de Dumnezeu este fericit oricâte obstacole i-ar arunca soarta în cale sau orice cruce ar trebui să ducă fiindcă bucuria acestuia, raţiunea sa de a fi este aceea de a face voia lui Dumnezeu. Marile religii ale lumii s-au ocupat şi se preocupă mai mult de suferinţă şi de moarte ca fenomene inerente ale existenţei cu implicaţii transcedentale, de eliberarea şi salvarea omului din condiţia sa damnată de muritor şi nu atât de fericirea omului în lumea aceasta. Nici filozofiile, inclusiv cele stoice ori epicuriene, deşi vorbesc uneori despre fericire, nu s-au ocupat prea mult totuşi cu tema fericirii ca atare, n-au făcut din fericire scopul ultim al existenţei ori al căutarilor intelectuale ori spirituale ale omului. Până şi evoluţionismul şi darvinismul cel puţin în faza iniţială n-au ajuns la concluzia că fericirea ar fi scopul ultim şi fundamental al vieţii, al existenţei ori al evoluţiei, ci lupta omului pentru existenţă, supravieţuirea acestuia ca specie. Când însă darvinismul a devenit şi social ori politic atunci s-a ridicat implicit şi întrebarea cine dintre noi este şi cine are mai înainte dreptul de a fi fericit. Numai că nici urcuşul pe scara importanţei sociale, nici succesul material şi profesional, nici toate dezavantajele de a te naşte sărac, ori privilegiul de a te naşte cu o lingură de argint în gură nu prea s-au dovedit a fi factori decisivi ori care să garanteze fericirea unora sau a altora în lumea aceasta.
Dar lumea de astăzi este de-a dreptul obsedată şi umblă disperată după orice fel de fericire, oricât de iluzorie, de superficială ar fi aceasta. Şi este paradoxal poate faptul că în ciuda tuturor eforturilor demiurgice ale promotorilor şi făuritorilor civilizaţiei contemporane de a aduce fericirea pe pământ, cu toate promisiunile dar şi cu toate beneficiile şi binefacerile prosperităţii materiale la care s-a ajuns în zilele de acum, cu toate avansurile şi progresul în educaţia ştiinţifică şi umanistă a maselor ori a elitelor nu se reuşeşte totuşi să se ridice aproape deloc moralul speciei umane, starea psihologică a societăţii de a fi mai fericită. Viitorul luminos al omenirii care ni s-a tot promis este deocamdată tot la stadiul fanteziilor utopice. Constituţiile naţionale ori declaraţiile internaţionale de drepturi oricât de progresite ar fi nu pot garanta nimănui fericirea. Cel mult pot recunoaşte aspiraţia, dreptul omului de a-şi cauta propria fericire. Fericirea este sau nu în noi înşine, în atitudinea şi în credinţa pe care le avem sau nu, în ceea ce suntem şi ceea ce facem şi mai puţin în ceea ce avem, ori dacă avem dacă suntem sau nu suntem mulţumiţi şi mulţumitori lui Dumnezeu pentru aceasta.
Omul nefericit din lumea aceasta este nevoit să se întoarcă multe ori nostalgic la mitica şi iluzoria fericire a timpurilor imemoriale, fericire care de fapt n-a existat decât în mintea romantică şi în aspiraţiile utopice ale speciei umane. Au fost şi sunt perioade de prosperitate şi bunăstare, de satisfacţii epicureice efemere, dar nu atât de fericire, de împlinire spirituală. Deşi nerealizate decât parţial şi temporar, deşi rămase în mare parte vise utopice, totuşi aspiraţiile de pace sufletească şi de fericire au existat şi există ca idei şi idealuri puternic înrădăcinate în conştiinţa omenească. Pe baza acestor idei şi idealuri s-au constituit sisteme politice, religioase, culturale, sociale care deşi n-au dăinuit fiindcă au fost construite pe nisip mişcător şi nu pe stâncă au ţinut măcar minţile ocupate şi preocupate pentru a nu cădea în mlaştina deznădejdiei ori a disperării, ori a iniţia fără permisiune şi control de mai sus revolte şi revoluţii politice. “Panem et circenses” (“pâine şi circ”) le oferea Roma decadentă plebeilor pentru a-i ţine mulţumiţi şi într-o stare de fericită mediocritate. Şi astăzi la fel aşteptăm nu atât de la Dumnezeu, ci de la puternicii zilei pâine mai albă şi circ, cât mai mult circ. Şi de atunci în imperiul roman şi chiar înainte de acel imperiu de referinţă, istoria omenirii a fost şi rămâne o luptă surdă şi o aşteptare mereu amânată a celor mulţi pentru fericirile lumii acesteia, fericiri care nu mai vin, ori care vin şi când vin, vin de obicei pentru prea puţini, dar şi pentru aceştia când vin sunt trecătoare, superficiale şi în ultimă instanţă tot vanitate a vanităţilor.
Fericirea nu este un scop în sine cât este un rezultat al smereniei şi supunerii noastre faţă de Dumnezeu, al devotamentului pentru un ideal care depăşeşte, transcende propria noastră condiţie umană, al unui ideal mai înalt decât noi înşine. Fericirea dacă există şi durează este în noi, după cum împărăţia lui Dumnezeu este de fapt în noi. Atât Iisus în predica de pe munte cât şi David în nemuririi săi psalmi îşi încep propovăduirea învăţându-ne că fericirea adevărată este o binecuvântare divină, o bucurie sfântă, inefabilă, care întrece toate înţelesurile şi planurile omeneşti. Fericirile propovăduite pe munte de Iisus sunt mai degrabă binecuvântări, o răsturnare a criteriilor axiologice, de valoare, ale lumii acesteia, o întoarcere radicală şi ireversibilă, fără compromis de la aşa zisele fericiri omeneşti trecătoare la binecuvântarea divină, eternă, a cărei sursă este Iisus Însuşi, Logosul întrupat.
În predica de pe munte Mântuitorul promite fericirile în lumea aceasta şi în cea care va să vină ca pe binecuvântări şi ca răsplată divină pentru cei care se învrednicesc mai întâi să cultive virtuţile creştine şi să dobândească desăvârşirea morală precum smerenia, "sărăcia cu duhul" şi bogăţia în învăţătură şi bunurile vieţii veşnice şi ale împărăţiei cereşti. Fericirile promise şi propovăduite de Mântuitorul înseamnă mângâierea harului divin pentru cei care plâng acum şi se pocăiesc de păcatele lor şi se roagă pentru iertarea păcatelor aproapelui; a celor blânzi şi milostivi; a celor flămânzi şi însetoşaţi după dreptate; a celor iertători; a celor curaţi cu mintea şi cu inima; a făcătorilor de pace; a celor prigoniţi pentru dreptate; a martirilor şi a sfinţilor, a celor care suferă prigoana şi moartea din pricina credinţei lor întru Domnul. Sărbători fericite şi binecuvântate la toată lumea!
Sunt versuri dintr-un cântec despre Revenire. De ce Tatăl a păstrat vremurile și soroacele în paza Lui? Pentru ca noi să ne îndeletnicim cu o trăire sfântă, nu cu calcule matematico-istorice, nici cu certuri de cuvinte. . .
Fiindcă mulți s-au nevoit să-I calculeze data Nașterii pornind, de exemplu, de la anunțarea nașterii lui Ioan Botezatorul, care e posibil să fi căzut de Yom Kippur, "Ziua Ispășirii", când Zaharia, ca Mare Preot, aducea tămâie in Sfânta Sfintelor, aș putea menționa că e. . . . puțin incorectă metoda. Deoarece nu știm sigur dacă Ioan s-a născut la fix nouă luni sau la un an după anunțul făcut de Gavril. În Evanghelia după Luca ni se spune vag: "După o bucată de vreme, Elisabeta a rămas însărcinată și s-a ținut ascunsă cinci luni. . . "Apoi, când se spune "în luna a șasea" nu e clar pentru noi: dacă e vorba de luna a șasea a sarcinii Elisabetei sau de luna a șasea după calendarul religios sau, poate după calendarul civil iudaic. . . . Dacă e sa te iei dupa logica istorică, romanii făceau recensăminte și iarna, dar în Israel era mai potrivit toamna, după strângerea recoltei, după "Sărbătoarea corturilor". Sau, de ce nu, în preajma Paștelui? . . . Dar păstorii pe câmp cu oile în timpul iernii nu sunt obișnuiți nici în această țară mediteraneană, unde iarna e așa de blândă. . .
ȘI astfel, Domnul Isus nu ne-a lăsat moștenire nici măcar data completă a Nașterii Sale ca Om. . . adică nu cunoaștem nici ziua, nici ceasul cand S-a întrupat, sau când a venit pe lume ca Prunc. . . . Nici chiar de an nu suntem siguri.   De ce oare?
Printre altele, ca motive, putem enumera: ca astrologii să nu-I poată stabili nici zodia, nici. . . . ascendentul. Vă dați seama ce ciudat și. . . blasfemiator ar fi să-L. . . . pună acești magicieni „ albi” într-un asemenea „sertar”? .
Apoi, a vrut, probabil să evite idolatrizarea Aniversării Lui. Deoarece, cum putem defini altfel decât idolatrie, petrecerea unui Crăciun pompos, aproape o orgie, cu excluderea Sărbătoritului, ce devine, pentru ei, doar un pretext de betie?
Pentru că Domnul nostru Atotputernic este infinit în timp și în spațiu, este Veșnic, adică în afara timpului și chiar, , , , Creator al timpului. Deci El nu poate fi aservit timpului, deoarece e mai presus de timp! De aceea, desi știe foarte exact momentul istoric al Întrupării, ca și al Revenirii Sale, nu găsește de cuviință să ni-l reveleze. De ce? Pentru că Dumnezeu e absolut liber, nu depinde de timp, ci e Proprietarul și Administratorul, chiar și Sfârșitul timpului. Să cităm din Biblie temelia celor zece porunci și a tuturor legilor din Tora:  
„Eu sunt Domnul”
Fiu de Rege