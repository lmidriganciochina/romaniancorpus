Va trebui să mai treacă vreme până ce personalitatea ciudată şi tulburător de
complexă a lui Nae Ionescu se va dezvălui în toată amploarea ei. Abia după trecerea
anilor se vor putea percepe dimensiunile acestei existenţe, tragică prin zbuciumul,
frământările şi neliniştile ei.
Într-o viaţă relativ scurtă şi prea mult brăzdată de lupte, Nae Ionescu a lăsat
totuşi urme cari nu se vor şterge. Nu e vorba, fireşte, numai de lucrările scrise, în
filosofie mai ales, a scris prea puţin. Nu pentru că n-ar fi avut ce scrie sau n-ar fi
putut-o face, ci fiindcă avea credinţa că înainte de a fi trăit, controlat şi copt, un gând
nu trebuie aşternut pe hârtie. Aşa se explică şi faptul că în cursurile sale din aceeaşi
materie, dintre cari fiecare ar fi putut constitui o carte plină de miez, profesorul Nae
Ionescu, duşman al obişnuinţei, în care vedea o „lene de gândire", nu s-a repetat
niciodată. De câte ori relua problemele, la intervale de 3-4 ani, înfăţişarea cursului
era alta. în cele din urmă, această gândire vie şi-ar fi găsit desigur albia proprie,
forma care să-i fi îngăduit a fi comunicată sub chipul cărţii tipărite. A comunica, în
forma oarecum definitivă a scrisului, ceea ce gândeşti, însemnează a fi întors şi
frământat pe toate feţele anumite probleme, a fi ajuns la anumite încheieri,
satisfăcătoare în primul rând pentru tine însuţi. Fiindcă, în probleme capitale ale
vieţii spiritului, n-a avut timpul necesar, sau n-a crezut că a ajuns în situaţia de a
formula fructul meditaţiilor sale, Nae Ionescu n-a scris cărţi. Cei cari l-au cunoscut şi
au ştiut ce-ar fi putut da nu vor putea regreta îndeajuns că moartea prematură a
distrus definitiv posibilitatea cristalizării şi a realizării depline a unei gândiri atât de
înzestrate.
Dacă n-a avut liniştea şi răgazul de a scrie cărţi de filosofie, aceasta nu
însemnează că Nae Ionescu n-a fost o prezenţă reală şi efectivă în viaţa spirituală a
ultimelor generaţii. Forma ei a fost însă alta decât cele obişnuite, în timpul
îndeletnicirilor sale de profesor, Nae Ionescu a preferat înrâurirea directă şi vie,
contactul nemijlocit cu spiritele.
Pentru generaţiile de studenţi cari l-au avut profesor, cursurile de logică,
metafizică, teoria cunoştinţei şi filosofia religiei ţinute de Nae Ionescu şi-au avut
semnificaţia lor şi vor rămâne de neuitat. Ele ofereau rara ocazie de a urmări un om
care trăieşte problemele, le despică cu o putere de analiză şi o luciditate fără egal. Era
un moment de neîntrecută, unică satisfacţie spirituală să fi urmărit pe omul acesta
gândind, luptându-se cu dificultăţile problemelor, cucerind spiritele prin verva şi
dialectica-i demoniacă. Dacă studenţii nu părăseau sala de curs cu bagajul de
cunoştinţe sporit — cunoştinţele se pot aduna şi din cărţi —, plecau, în schimb, cu
altceva, mult mai preţios, mai rar şi mai greu de găsit: cu îndemnul de a nu se rezuma
să înveţe numai, să primească ideile de-a gata, să acumuleze pur şi simplu cunoştinţe,
ci să mediteze, să trăiască şi să verifice personal problemele. Problemele lor, în
primul rând. Farmecul acestor cursuri vii, pentru care profesorul Nae Ionescu şi-a
mărturisit totdeauna preferinţa, nu poate fi redat prin cuvinte. Cei cari le-au ascultat
îşi pot da seama că au avut excepţionala ocazie de a vedea o inteligenţă scăpărătoare,
curioasă, în plină desfăşurare.
Spiritul filosofic al lui Nae Ionescu trăieşte şi va trăi în cei cari l-au ascultat, lau
iubit şi l-au înţeles. Nu este aceasta o înrâurire mai rodnică decât toate cele de
natură livrescă?
Acţiunea acestui spirit s-a exercitat însă pe o rază care trece mult dincolo de
îndatoririle catedrei. Ziaristica românească a cunoscut în Nae Ionescu pe unul dintre
cele mai strălucite şi prestigioase condeie. Prin felul cum a înţeles-o şi a practicat-o, el
a arătat că gazetăria nu este o profesiune ci o chemare, o luptă de fiecare zi pentru
biruinţa unei credinţe, a intereselor vitale ale comunităţii de viaţă şi iubire a
neamului. Cum însuşi a arătat-o, activitatea sa de gazetar „reprezintă un efort
disciplinat, metodic, cinstit şi dezinteresat de a privi cotidianul pentru permanenţele
lui şi de a desprinde din întâmplări - sensuri şi probleme". Pentru noi, cei cari îi
aşteptam articolul zilnic cu emoţie şi-l sorbeam cu nesaţiu, gazetăria lui Nae Ionescu
a fost o şcoală în care am învăţat să gândim. Să gândim politic, pe linia destinelor
mari ale neamului.
Pretutindeni, în toate domeniile în care s-a manifestat, egal de scânteietor, s-a
dovedit acelaşi spirit vioi şi pătrunzător, împrăştiind unda unor nelinişti fecunde.
Dispreţuia situaţiile comode şi iubea lupta. Prin tot ce-a făcut, şi mai ales prin modul
cum le-a făcut, omul acesta se singularizează într-un fel dintre cele mai expresive în
cultura noastră. Personalitate colţuroasă, complicată, sinuoasă şi totuşi dreaptă prin
constantele ei, plină de curiozităţi şi surprize, trecerea lui printre noi va lăsa
amintirea adâncă a unuia dintre oamenii cei mai vii pe cari ne-a fost dat să-i
cunoaştem. Pentru dragostea pe care ne-a purtat-o Nae Ionescu şi pentru toate
adevărurile mari, esenţiale câte le-am învăţat de la el, nu-l vom uita; îl vom simţi
mereu printre noi si-l vom iubi în eternitate.
1. Ritmul vremii şi interesul pentru filosofia religiei
2. Criza antiintelectualistă a filosofiei
3. Ce este filosofia religiunii ?
4. Conceptul de religiune
5. Obiectul filosofiei religiei
6. Metafizică şi religie. Conţinutul de adevăr al religiei
1. Faptul că şi anul trecut şi anul acesta am anunţat Prelegeri de filosofie a
religiei nu este în legătură cu altceva decât cu o preocupare a mea constantă care nu
este, cum aş zice, un reflex al structurii actuale a vremii sau al sufletului epocii noastre
contimporane, ci este o preocupare pe care s-a întâmplat să o am, cum s-a
întâmplat să o aibă şi alţi oameni. Vreau să spun, cu alte cuvinte, că filosofia religiunii
este o disciplină filosofică ce poate să fie la modă astăzi pentru o parte din lume, care
se ocupă de problemele de filosofie generală, dar ea nu a existat în speculaţiunea
filosofică a omenirii în chip constant. Dovada cea mai bună a acestei afirmaţiuni a
mea se vede, între altele, tocmai în faptul că filosofia religiunii a început să se
constituie propriu-zis, ca disciplină filosofică de sine stătătoare, tocmai în veacul al
XlX-lea, adică în veacul care este cel mai sărac de conţinut metafizic de la Hegel
încoace.
Vasăzică, orientarea interesului omenesc spre problemele de filosofia religiei nu
este în legătură cu o mai mare religiozitate a omenirii şi prin urmare nu trebuie să
vedeţi nici în încercările mele, de a schiţa - în linii generale de altfel - un fel de sistem
al filosofiei religiei, nu trebuie să vedeţi o încercare a mea de a mă pune oarecum la
unison cu ritmul vremii.
De altfel ritmul acesta al vremii este şi el un lucru foarte ciudat, aşa de ciudat
încât cea mai de seamă preocupare a unui spirit pe care-l preocupă problemele
filosofice este să se sustragă cât mai mult lui, sau în orice caz să controleze
întotdeauna ceea ce primeşte de la el, cu deosebire criticilor.
Din acest punct de vedere, este adevărat că problemele, nu de filosofia religiei,
dar de religie, trec oarecum astăzi pe un plan mai în faţă în ansamblul intereselor
generale ale omenirii, dar teoretizarea acestor fenomene este de fapt astăzi oarecum
îngreunată de lipsa de disciplină a spiritului filosofic.
2. Impresiunea mea generală este că filosofia trece astăzi printr-o criză, între
altele şi pentru faptul că această filosofie abdică de la instrumentul ei cel mai de
seamă, care este, totuşi, şi trebuie să rămână, raţiunea. Căci filosofia, la urma urmei,
nu este decât un fel de rezultat al unor cercetări asupra unui obiect special pe care lam
indicat noi, dar un rezultat care, prin esenţa lui, trebuie să fie de-a dreptul
transmisibil. Dar transmisibilitatea cunoştinţei noastre nu este posibilă fără acest
instrument al raţiunii. Acei dintre d-voastră cari au citit câte ceva din mica noastră
publicistică filosofică, diverse polemici între diferite şcoli şi curente în idei, îşi aduc
aminte, desigur, de polemica foarte acerbă dintre raţionaliştii de la Iaşi şi misticii de
la Bucureşti. Aceştia din urmă spuneau: Raţiunea? nu mai e bună de nimic! Nu o mai
fi pentru ce le-o trebui d-lor, dar de ceva tot mai e bună, întrucât este singurul
instrument de transmitere a cunoştinţei noastre. După cum vă spuneam însă, epoca
aceasta a noastră moare oarecum filosoficeşte tocmai din cauza anarhiei totale care
domneşte în câmpul acesta spiritual, tocmai din cauza lipsei de disciplină care
domneşte în gândire, care stăpâneşte gândirea noastră contimporană.
Vasăzică, criza filosofică - dacă este astăzi o criză filosofică, şi hotărât că este -
provine nu din bogăţia sau din sărăcia sufletească a epocii, căci cantitatea de avuţie
sufletească este poate mai mare astăzi decât acum 20 sau 30 de ani, dar provine
dintr-un fel de dezorientare a spiritului care renunţă, astăzi, la singurul instrument
propriu-zis al filosofiei, care este şi rămâne pentru totdeauna raţiunea omenească.
Vasăzică, dacă noi ne ocupăm cu diferite obiecte cari, prin natura lor, ar fi
oarecum înclinate să scape unei cunoaşteri prin mijlocul raţiunii, nu este însă mai
puţin adevărat că rezultatul cercetărilor noastre asupra acestor obiecte rămâne
transmisibil tot prin instrumentul acesta al raţiunii, care, în speţă, se exteriorizează
prin limbaj. Vasăzică, întrucât limbagiul este un instrument logic, un instrument de
exprimare a gândirei logice, şi singurul instrument de exprimare a gândirei logice şi,
întrucât, mai departe, gândirea logică la rândul ei este un fel de precipitat al activităţii
raţiunii noastre, noi nu ne putem lipsi de raţiune în filosofic.
A! că noi, sau unii dintre noi, dotaţi cu puteri spirituale deosebite, izbutesc să se
coboare în realitate pe alte căi decât cele ale raţiunii şi izbutesc să prindă din realitate
lucruri ce stau ceva mai adânc decât până unde poate pătrunde raţiunea, este
adevărat; dar chiar aceste lucruri trebuiesc transformate, frământate din nou,
plămădite în elemente noi ale raţiunii şi date ca atare pentru ceilalţi.
Prin urmare, în ceea ce mă priveşte, nu mă simt solidar nici cu actuala criză
antiintelectualistă a filosofiei, cum nu mă simt de altfel solidar nici cu actuala
prefacere sau reînnoire religioasă a omenirii. Cu alte cuvinte, lucrurile despre cari
vorbesc eu sunt de un interes etern, sunt lucruri pentru cari sau găsit interesaţi în
toate timpurile.
3. Că, în sfârşit, nu s-au făcut cursuri de filosofia religiunii la facultatea noastră,
acesta nu se datoreşte faptului că anul 1924-1925 nu a mai fost niciodată încă în
omenire, ci se datoreşte faptului că acei cari au stat pe scaunul pe care stau eu acum
nu au avut ei înşişi interes pentru acesta. Vreau să spun că nu avem de-a face cu un
precipitat, ca o răsfrângere a modei, atunci când evoc asemenea probleme aci.
Spuneam adineauri că veacul al XlX-lea este veacul care a asistat la constituirea
acestei discipline de sine stătătoare a filosofiei religiunii. Ce poate să însemneze
filosofia religiunii? Poate să însemneze dintr-o dată două lucruri:
1) O cercetare pură si simplă a religiunii, şi anume, o cercetare din punct de
vedere filosofic a acestui concept de religiune şi a obiectului corespunzător
conceptului;
2) Un fel de filosofie a noastră asupra religiunii, un fel de filosofie în legătură cu
lucrurile religioase sau care să aibă la bază concepte din lumea religioasă.
Aceasta din urmă poate să ducă la rezultate foarte apreciabile, dar nu poate să
formeze propriu-zis obiectul unei serii de prelegeri într-o facultate, pentru că
asemenea consideraţiuni filosofice în legătură cu obiectul religios nu se pot propriuzis
închega într-un sistem sau într-un grup de doctrine, ele sunt la dispoziţiunea
imaginaţiunii respectivului care face consideraţiunile şi, pe urmă, şi la dispoziţiunea
bogăţiei celui care filosofează în legătură cu lucrurile religioase. Rămâne, prin
urmare, un singur domeniu precis care poate să facă obiectul unei serii de prelegeri
asupra filosofiei religiunii, adică cercetarea din punct de vedere filosofic a religiunii
în general.
În adevăr, aceasta a fost şi preocuparea filosofilor din veacul al XlX-lea, numai
că cercetările acestora au fost în genere făcute dintr-un punct de vedere ceva mai
antifilosofic sau, dacă vreţi, mai puţin filosofic. D-voastră vă amintiţi cum îi spunea
opusculului lui Kant care tratează asemenea probleme: îi zicea Religiunea în graniţele
raţiunii. Ce însemnează lucrul acesta? Însemnează că filosofia lui Kant priveşte
religiunea din punctul de vedere al unui sistem, adică mărgineşte materia aceasta
religioasă la ceea ce poate să intre în limitele raţiunii.
Punctul de plecare al sistemului lui Kant este acesta, că noi în genere nu ne
mişcăm decât în limitele asignate de raţiune, că în genere filosofia nu poate să fie
făcută decât în aceste graniţe ale raţiunii şi, prin urmare, este făcută şi religiunea tot
înăuntrul acestor graniţe, adică în graniţele sistemului meu propriu. Cam acelaşi
lucru îl spune, de pildă, şi Hermann Cohen, care-şi intitulează consideraţiunile
asupra religiunii Der Begriffder Religion im System der Philosophie, şi Paul Natorp,
care zice: Religiunea în graniţele umanităţii (Religion innerhalb der Grenzen der
Humanităt). Vasăzică, o încercare la Kant în cadrul raţiunii, la Natorp în cadrul
umanităţii, la Cohen în cadrul filosofiei , adică este condiţionată religiunea de
sistemul de filosofic în general şi în funcţionarea acestui sistem de filosofic dăinuieşte
şi conceptul religiunii.
Dar, veţi spune d-voastră: la urmă, ce însemnează, cum spune Natorp, despre
religiune în graniţele umanităţii? Şi religiunea este un fapt omenesc şi, în realitate,
dacă zici „în graniţele umanităţii", înseamnă că ai clasat religia acolo unde este locul
ei!
Dacă aceasta ar fi interpretarea, evident că degeaba aş mai vorbi eu aci. Probabil
însă că faptul acesta este o indicaţiune pentru presupoziţia - pe care nu o fac eu aci,
dar care rezultă propriu-zis din însăşi această lucrare - că anume conceptul acesta de
„umanitate" nu este ca acela cu care avem de-a face în mod obişnuit, ci este un
concept special, care face parte integrantă din sistemul special de filosofic al lui
Natorp. Vasăzică, este aci o interpretare a religiunii în cazul unui sistem filosofic, şi o
interpretare a religiunii din punct de vedere al acestui sistem. Mi se pare că,
filosoficeşte vorbind, adică mai larg vorbind, metoda nu poate să fie bună. Ea este
dintru început constructivă si oarecum dinăuntru în afară constructivă.
4. Mie mi se pare că, de îndată ce faci încercarea de a vorbi de o filosofic asupra
religiunii, adică de a defini, de a studia filosoficeşte conceptul de religiune, mi se pare
că drumul cel mai simplu şi mai uşor de realizat ar fi să plecăm de la realitate în jos.
Noi nu putem să subsumăm, nici să subjugăm religia unui punct de vedere filosofic, ci
să cercetăm ce înseamnă pur şi simplu religia, să vedem ce înţelegem noi deocamdată
prin religie, ce numesc oamenii în general religie, cari sunt faptele pe cari oamenii le
numesc fapte religioase si cari, în totalitatea lor, într-o anumită ierarhizare şi
înclinare organică a lor, constituiesc mai apoi religia, adică faptele acestea trebuie să
fie definitorii pentru determinarea cadrului, a drumului, a planului în care se mişcă
religiunea.
Vasăzică, nici o idee preconcepută, ci, aşa cum constant am făcut-o şi în
cercetările de logică expuse, şi în cercetările în legătură cu istoria conceptului de
filosofic4, când plecam de la un material dat, pe care nu-l costruiam noi şi pe care-l
aflam înaintea noastră.
Acest material fără indoială că este foarte variat şi nici nu se poate porni cu o
definiţiune de la început, care să aleagă din totalitatea faptelor acele fapte cari intră,
în adevăr, sub eticheta aceasta de fapt religios sau religiune. Dar tocmai aceasta
trebuie să fie preocuparea unui sistem de filosofic a religiei, să definească prin
cercetare faptul religios, în aşa fel ca să ajungă la un studiu al unei definiţiuni a
fenomenelor religioase, a faptului religios sau, poate, a religiunei înseşi.
Vasăzică, definiţiunea religiei nu poate să preceadă, într-un (sistem de filosofic a
religiei, cercetarea materialului. Căci, ce facem noi propriu-zis aci? Studiem religia.
Care va fi rezultatul? Cunoaşterea religiei; adică, printr-un precipitat, definirea
religiei apare aci cunoştinţei noastre într-o formă anumită.
Vasăzică, definiţiunea religiei trebuie să încheie oarecum consideraţiunile dintrun
sistem de filosofie a religiei.
5. Ce material se oferă propriu-zis cercetării în filosofia religiunii sau care este
materialul de la care ar putea pleca cercetările? Sunt forme de viaţă religioasă
existentă şi forme de viaţă religioasă moarte. Schleiermacher, unul dintre fondatorii
acestei discipline, unul dintre capetele cele mai fecunde, însă din cele mai
primejdioase în această disciplină filosofică, împarte faptele acestea religioase şi
religiunea în genere în: religiune care mai poate fi realizată încă şi religiune care este
moartă. El zice: Erlebene und erstorbene Religion. Este - cum aş spune - o tendinţă
protestantă în filosofia religiunii. Şi, că este aşa, se vede şi din faptul că unul dintre
foarte puţinii cercetători cari au admis această clasificare, Scholz, este şi el protestant.
Aceasta este o scuză. Dar care este fundarea afirmaţiunii mele?
A cerceta religia din punctul de vedere al viabilităţii ei înseamnă, propriu-zis, a
aplica o metodă raţionalistă, pozitivistă faptelor de filosofia religiunii, adică unor
forme de viaţă religioasă cari au murit şi-au subscris, prin această moarte, însăşi
condamnarea ei; adică a fost o formă de viaţă religioasă care nu a fost, cum se zice,
justificată nici în vederile ei de viaţă, nici în îmbinarea ei logică. Aceasta este
presupoziţia care stă la baza acestei împărţiri a lui Schleiermacher. Dacă a murit,
înseamnă că nu a avut dreptate. Prin urmare, dacă o anumită formă de viaţă - de
viaţă religioasă - a murit, înseamnă că nu a avut viabilitate, înseamnă că nu a fost
religiozitate în acea formă de viaţă religioasă.
Mie mi se pare că acest raţionament, care nu este explicit dar care este cu
siguranţă cuprins în Schleiermacher şi Scholz, este fals. Ce înseamnă propriu-zis
formă de viaţă religioasă care trăieşte, care este încă pasibilă de a fi trăită, şi ce
înseamnă formă de viaţă religioasă care a murit? Mai întâi, mi se pare că este mai
mult pasibilă de o moarte o formă de viaţă religioasă care nu este organizată în
biserică; adică, o viaţă religioasă care poate să fie prinsă într-o organizare politică şi
lumească, [alta decât cea] a bisericii, poate să dea mai mult aparenţa că trăieşte.
Aceasta înseamnă că eu pun deocamdată această problemă înaintea d-voastră: câte
din fondurile actuale ale vieţii religioase trăiesc de fapt? Dacă, de pildă, religiunea
catolică sau creştinismul acesta catolic, biserica aceasta din religiunea creştină, are
astăzi o viaţă mai intensă, mai bogată decât aceea realizată prin biserica protestantă
sau prin cea ortodoxă, aceasta înseamnă, în adevăr, că formula catolică a
creştinismului este mai viabilă decât celelalte formule? Sau poate că organizarea
politică bisericească a unei religiuni nu face decât să continue, mai mult la suprafaţă
si mai mult pentru iluziune, să continue această viaţă religioasă.
Dar ce însemnează propriu-zis viabilitate sau durabilitate a bisericei respective?
Iezuiţii ştiţi că izbutiseră să găsească scuze pentru toate faptele omeneşti. Spre
exemplu: dacă era vorba de omorârea unui copil de către tatăl său: „Aceasta nu e
nimic! Dar Abraham nu a vrut să-1 omoare pe Isaac? Ba încă, aceasta a fost porunca
lui Dumnezeu!" Vasăzică, aceasta nu este un păcat sau, dacă este, ţi se iartă dacă faci
un bine în altă direcţiune. Dacă iezuiţii, cari izbutiseră să scuze toate faptele
omeneşti, au contribuit la întărirea bisericii catolice, viaţa aceasta religioasă era în
adevăr foarte puternică, şi formula aceasta catolică a creştinismului este viabilă, nu
propriu-zis pentru că biserica aceasta catolică a izbutit să ducă viaţa înainte în bună
parte cu ajutorul iezuiţilor - aceasta este chestiunea. Ce înseamnă - căci aci ne
învârtim - formulă viabilă şi formulă neviabilă?
Viabilitatea unei religiuni se măsoară oarecum pe gradul de aparenţă al acestei
religiuni, pe măsura în care această religiune apare la cunoştinţa noastră, pe câtă
vreme propriu-zis religiozitatea poate să trăiască în sufletul unui om sau al unei
generaţiuni, al unei societăţi, independent de faptul că este cunoscută sau nu.
Eu cred - este o credinţă ce nu vă angajează deloc, la nimic -, personal cred, de
pildă, că în poporul românesc există foarte vie un fel de credinţă, care este creştină.
De ce? O să spuneţi: pentru că noi de aci, din Răsărit, am fost mai aproape de creş-
tinism. Nu. Nu creştinismul a făcut Răsăritul, ci Răsăritul a făcut creştinismul. Numai
după ce Răsăritul a făcut creştinismul, acest creştinism a format, într-un anumit fel,
Răsăritul. Dacă noi suntem creştini, aceasta nu [este] în virtutea faptului că ne-am
botezat propriu-zis, ci că trăim o viaţă spirituală care - ea, această viaţă - a dat naştere
creştinismului.
Când creştinismul a trecut în Apus, a luat toate formele posibile, începând cu
transformarea cultului catolic de acolo, a cultului păgân de acolo şi introducerea lui în
cadrul propriu-zis al creştinismului. De ce credeţi d-voastră, de pildă, că cultul Maicei
Domnului este mult mai puternic în Apus decât în Răsărit? Pentru motivul foarte
simplu că romanii de la sfârşitul republicei şi al imperiului erau mult mai mult sub
influenţa Egiptului şi a cultului zeiţei Isis decât noi, aci. Cultul Maicii Domnului în
Apus, nu în Răsărit, n-are altă explicaţie: el nu este decât transformarea cultului
zeiţei Isis, de origine egipteană.
Vasăzică, eu cred că în poporul nostru românesc există un fond oarecare de
religiozitate. Acest fond nu este vizibil, între altele şi pentru că nu l-am cercetat, dar şi
din alte motive: nu este vizibil, pentru că un anumit fel de religiozitate nu are nevoie
de exprimare în afară. Sunt - aceasta este aproape o mărturisire -activităţi spirituale
cari au imediat nevoie de exteriorizare, de comunicare, de transmitere; vasăzică, de
valorificare obiectivă pentru lumea cealaltă. Sunt şi alte activităţi spirituale, cari nu
au nevoie de această exteriorizare. D-voastră aţi auzit că sunt şcoli filosofice despre
cari nu se ştie precis ce au fost şi cam ce au vrut. Nu mai departe decât la Platon: este
un Platon istoric, pe care-l ştie toată lumea şi pe care-l întind filologii din toate
părţile, şi este un Platon pe care mai mult îl bănuieşte omul, este un misticism
platonic şi o oarecare practică mistică platonică despre care pomeneşte lumea. Deci,
trebuie să fi fost ceva. Desigur, indicaţiuni se găsesc, dar ce a fost acest platonism
mistic nu se ştie, nu o spune nimeni. Ce însemnează aceasta? însemnează că anumite
cunoştinţe, anumite rezultate ale cercetărilor spirituale nu simt nevoia de a ieşi din
om în afară, ci le păstrează fiecare pentru el însuşi. Ei bine, rezultatul acestor
cercetări nu va fi vizibil; sau, dacă am aplica metoda lui Schleiermacher, ar trebui să
spunem: nu există. De ce? Pentru că nu sunt cunoscute. Este una dintre cele mai
ciudate pretenţiuni -în ultimul sens, idealist - ale lui Schleiermacher, care, propriuzis,
nu are să schimbe cât de puţin acest idealism absolut.
6. Vasăzică, noi spunem: nu putem să facem o distincţiune între religiunile cari
sunt viabile şi religiunea care este moartă, ci trebuie să zicem religiune în genere;
acesta este obiectul cercetărilor noastre: religiunea în genere. Ideea aceasta pozitivistă
şi aproape, aş zice, pragmatistă, de alegere a faptului religios, nu-si are locul
aci. O religiune este religiune propriu-zisă când adevărurile sale se verifică propriuzis
în practică. Deci, dacă o religiune trăieşte, este pentru că adevărurile pe care ea le
stabileşte corespund unor anumite realităţi, adică împlinesc o necesitate în această
realitate, în realitatea sensibilă. Noi aducem în consideraţiunea faptului religios şi a
religiunii un criteriu străin, care este criteriul adevărului; adică, este o problemă
valabilă în cunoaştere; adică, nu poate să fie o problemă valabilă dintr-o dată şi
fundamental valabilă în religiune.
Nu vreau să spun că nu există o legătură între religiune şi neadevăr, după cum
nu vreau să spun că nu există un conţinut de adevăr în fiecare religiune. Dar aceasta
este altceva. Orice religiune - şi anume, cu cât religiunea corespunde unui grad mai
înalt de cultură, cu atât aceasta se întâmplă mai mult - reprezintă un fel de a concepe
lumea şi încheie şi prin speculaţiuni religioase, într-un aspect al universului şi al
realităţii. Aceasta este simplu.
Vasăzică, o religiune, în ultimă analiză, trebuie să ajungă eine Weltanschauung,
o înţelegere a vieţii, o pătrundere a ei. Dar de aci până la a spune că religia are de-a
face cu anumite adevăruri este foarte mult. O religiune poate să fie adevărată în alt
sens; adică, o religiune poate să constituie o concepţiune, o înţelegere a vieţii întrucât
este interpretare într-un fel oarecare a, vieţii, valorificare într-un fel oarecare a vieţii.
Dar valorificarea aceasta a vieţii este posibilă pe două căi - şi tocmai aceasta face
deosebirea propriu-zisă dintre religie şi metafizică: valorificarea pe cale raţională este
metafizica, valorificarea pe altă cale decât cea raţională - şi o să vedem în ce constă
această cale - este religiunea. Metafizica şi religiunea merg către acelaşi punct, către o
valorificare, o interpretare a vieţii. Dar căile sunt altele, instrumentele sunt altele şi
momentele procesului sunt, pentru fiecare linie deosebită, altele. Deci, dacă
momentele acestea ale adevărului fac parte din metafizică, ele nu fac parte din
valorificarea religioasă. Adică, ni se va vorbi despre adevăr şi într-un caz şi în altul,
dacă înţelegem prin adevăr altceva decât adevărul acesta gnoseologic; adică, dacă
înţelegem, şi într-un caz şi în celălalt, starea de echilibru complet al individului în
viaţa universului.
Dacă adevăr este poziţiunea în care spiritul şi-a găsit centrul de gravitaţie în faţa
existenţei, atunci fără îndoială este adevăr şi în religie. Dar, cum de obicei adevăr
înseamnă altceva, adevăr înseamnă propriu-zis corespondenţa realului cu idealul,
pentru aceasta nu putem să spunem că criteriul fundamental pentru aprecierea
valabilă sau nevalabilă a unui sistem religios sau a unei forme de viaţă religioasă ar fi
adevărul.
Vom vedea în lecţiunea viitoare o altă încercare de clasificare a materialului
religios şi o să ne îndreptăm spre un punct de vedere pe care o să-l dezvoltăm mai
detaliat.
1. Problema esenţei religiei. Experienţă religioasă
2. Convingere religioasă
3. Exprimarea convingerii religioase
4. Prozelitismul religios şi „Iubeşte pe aproapele tău..." în viziunea din Apus
5. „Iubeşte pe aproapele tău..." în viziunea din Răsărit
6. Cele două metode de studiere a faptelor sufleteşti: cea psihologică şi cea
fenomenologică
7. Conţinutul de adevăr al religiei
Aţi văzut în lecţiunea trecută ce înţelegem în linii mari prin filosofia religiei. Aţi
văzut cele două probleme fundamentale care se pun acestei discipline speciale:
problema esenţei naturei religiunii şi problema conţinutului de adevăr, a adevărului
religios. Aţi văzut că, în legătură cu această din urmă problemă trebuie considerată
eventualitatea unei interpretări a universului din punct de vedere religios şi a unei
confundări de ţeluri cu acelea ale metafizicei.
Spuneam însă, tot în prelegerea trecută, că filosofia religiei nu poate să însemne
în nici un caz o filosofare asupra universului dintr-un punct de vedere religios, ci o
cercetare filosofică asupra religiunii ca fapt religios întâmplat, ca fapt întâmplat.
Dar dacă, în adevăr, religia poate să ajungă la un fel de considerare generală şi la
un fel de interpretare a universului, pare că ar trebui să se confunde această
preocupare a filosofiei religiei, tocmai ca o filosofare asupra universului, asupra universului
din punct de vedere religios, adică tocmai ce spuneam ieri că nu poate să fie,
pentru noi, filosofia religiei.
Prin urmare, lucrul acesta tocmai trebuie să-l lămurim. Lămurirea este simplă.
Nu este nici o contrazicere între ceea ce spuneam la început şi ceea ce afirmam la
finele lecţiunii de ieri. Căci, în adevăr, noi constatăm că o viaţă religioasă ajunsă întro
treaptă anumită de cultură, şi anume, pe o treaptă mai ridicată de cultură, vrândnevrând
ajunge şi la o interpretare a universului. Aceasta însemnează însă că, în
cadrul religiunii, există un fel de metafizică religioasă. Dar aceasta nu înseamnă că, în
cadrul filosofiei religiunii, noi trebuie să facem această interpretare religioasă a
existenţei şi a universului. Vasăzică, întru atât întrucât noi studiem conceptul de
religiune şi faptul acesta care se numeşte religie, o să ajungem să studiem şi
rădăcinile interpretative, şi îndeletnicirea interpretativă a religiunii. Dar nu vom face
noi înşine, în cadrul prelegerilor de filosofia religiei, nu vom avea să facem noi înşine
o interpretare religioasă a universului.
1. Acum, dacă revenim la cele două probleme fundamentale pe care vi le-am
enunţat, anume problema esenţei religiei şi a conţinutului de adevăr al religiunii,
adică, cum am spus, probleme rezervate speculaţiunii şi vieţii religioase, avem deja
cele două grupe mari de probleme cari trebuie să fie tratate într-un curs de filosofic a
religiei.
Prima problemă, aceea a esenţei religiei, este, nu zic cea mai importantă, dar cea
mai căutată, cea mai cercetată în zilele de faţă. Ea trebuie să surprindă în religie
propriu-zis însăşi acea funcţiune creatoare a religiunii, adică, cum am spune cu alte
cuvinte, procesul interior religios.
Primul fapt care interesează în această ordine de idei este aşa-numita experienţă
religioasă, adică faptul religios, actul religios. Vasăzică, o considerare a vieţii
religioase înăuntrul individului în momentul de viaţă religioasă. Prima problemă în
cazul acesta este actul religios, adică poziţiunea specifică, structura specifică a
conştiinţei omeneşti în momentul de viaţă religioasă.
Viaţa religioasă a constituit un domeniu aparte de fapte sufleteşti şi, ca atare,
are notele ei specifice. Ei bine, tocmai aceste note specifice, caracteristice, îmbinarea
tocmai a acestor note specifice din conştiinţa umană în general formează asa-numita
problemă a actului religios.
2. Dar actul religios ca atare este mai degrabă un fel de determinare formală a
funcţiunii sufleteşti în viaţa religioasă, este fără îndoială o activitate. Dar în ceea ce
priveşte actul religios, analiza lui ca fapt religios, [el] nu este decât activitate pură.
Această activitate pură trebuie să fie distinctă de rezultatele activităţii. Deci, o a doua
problemă ar trebui să fie constituită de aşa-numita convingere religioasă.
Convingerea religioasă este şi ea un precipitat, este rezultatul unui proces chiar, este
o cunoştinţă întrucât este o interpretare. Nu este o cunoştinţă, în înţelesul obişnuit al
cuvântului, pentru că concluziunea la care ajunge nu este propriu-zis căpătată ca
element obişnuit al gândirii în genere; este o cunoştinţă întrucât reprezintă un aspect
al realităţii, întrucât intrăm noi cu cunoştinţa noastră în cunoştinţa realităţii. Dar nu
este o cunoştinţă în înţelesul obişnuit al cuvântului, căci această stăpânire a realităţii,
această participare a realităţii la noi înşine şi confundarea noastră cu realitatea nu se
fac cu ajutorul conceptului.
Că, la urma urmelor, rezultatul poziţiunii acesteia se exprimă într-un anumit fel:
credinţa, aceasta este altă problemă. Deci, rezultatul actului religios şi al vieţii
religioase - care este prima problemă ce ne interesează pe noi aci - este convingerea
religioasă. Convingere îi zic - şi nu-i zic cunoştinţă - pentru motivele pe cari le-aţi
văzut; şi îi mai zic convingere încă pentru un alt motiv: ca să deosebesc ceea ce este
omenesc şi, aş zice, aproape psihologic, în actul acesta religios. Căci cunoştinţele
religioase nu au fundarea lor obiectivă; adică, nu este posibilitate de transmitere a lor
obiectivă. Fundarea cunoştinţelor acestora de ordin religios este de natură strict
omenească, subiectivă, adică umanistă. De aceea, zic convingere religioasă, iar nu
cunoştinţă religioasă. Ştiţi că în vorbirea logică convingere însemnează altceva,
însemnează transmiterea unui adevăr altcuiva. Aci, convingere noi numim altceva; şi
anume, numim rezultatele vieţii noastre religioase, întru atât întrucât aceste rezultate
- sau acest rezultat - duc la o stăpânire a realităţii; nu o stăpânire în înţelesul obişnuit
ştiinţific, dar la o contopire a realităţii în noi, la o participare a realităţii în noi.
Corelatul acestei convingeri religioase este credinţa. Vedeţi prin urmare
numaidecât care este deosebirea dintre domeniul acesta de fapte şi domeniul logic de
fapte, propriu-zis. Nu sunt lucruri cari se dovedesc, sunt lucruri cari se trăiesc dintr-o
dată. Vasăzică, al doilea grup de probleme în cadrul esenţei religiunii, în cadrul vieţii
religioase.
3. Dar, odată această convingere căpătată, ea are un mijloc să caute o cale de
exprimare. Exprimarea convingerilor religioase este al treilea moment în viaţa
religioasă şi al treilea grup de probleme. Exprimarea aceasta poate să fie de mai multe
feluri: una hotărâtă, voluntară, şi alta involuntară. Exprimare voluntară, în sensul că
[în] anumite momente şi într-o anumită structură sufletească, convingerile la cari
cineva ajunge devin centrul de forţă şi centrul de activitate; adică, în momentul în
care eu am căpătat o convingere, simt necesitatea de a ieşi cu această convingere din
mine, de a inculca convingerea aceasta şi altora. Este însă şi un alt fel de exprimare,
pornită din altă necesitate, în momentul în care eu am o convingere, atunci eu lucrez
în conformitate cu această convingere, în primul caz, acţiunea ar avea un caracter
tranzient, tranzitiv, de la mine trece la alţii, eu am necesitatea de a împărţi credinţa
mea altora, în cazul acesta, al doilea, acţiunea mea nu mai are acest caracter tranzitiv;
rămâne asupra mea însumi şi modelează activitatea mea proprie, fără să am nevoie să
ştiu ce spun alţii, ce fac alţii sau dacă nu ar fi bine să facă şi alţii ceea ce fac eu. Ca să
înţelegeţi lucrurile acestea, să vă dau un exemplu.
În constituţiunea noastră se spune: religia dominantă este religia creştină
ortodoxă. Şi, mai departe: libertatea cultului este absolut îngăduită. Se face însă o
restricţiune: nu este admis prozelitismul; adică, nu este îngăduit, pe teritoriul ţării
româneşti, nici un fel de activitate care ar avea de scop să întoarcă pe oameni de la
credinţa ce o aveau, să-i câştige pentru o altă credinţă. Adică, sunt credinţe cari
umblă după prozelitism şi sunt credinţe cari nu umblă după prozelitism.
De fapt, această prevedere a constituţiunii este o apărare a ortodoxiei. De ce?
Foarte simplu: fiindcă ortodoxia este o credinţă care nu umblă după prozeliţi, nu
simte nevoia de a face pe toată lumea ortodoxă; este o credinţă care-şi găseşte
raţiunea de a fi în fiecare dintre indivizi. Dar aceasta însemnează că sunt alte
religiuni, cari nu-şi găsesc această raţiune de a fi numai în potenţarea vieţii
individuale respective, ci zic: trebuie să-i fericim şi pe ceilalţi, să le dăm credinţa
noastră!
4. Evident, trebuie să recunoaştem că tendinţa de prozelitism nu este de natură
strict religioasă; sau, în sfârşit, este de natură religioasă întru atât întru cât religiunea
este de o anumită coloraţiune, adică o religiune eminamente transcendentă, unde
Dumnezeu stă cu totul deasupra oamenilor, unde nu se interesează propriu-zis decât
de un singur proces: raportul de la individ la Dumnezeu, în momentul însă când
intervin în această viaţă religioasă şi alte elemente, îşi schimbă caracterul. De pildă,
în religiunea creştină există un precept, care este următorul: „Iubeşte pe aproapele
tău ca pe tine însuţi". Sunt o mulţime de cercetători, de comentatori cari zic: acesta
este fundamentul religiunii creştine; adică, grija de aproapele tău este prima grijă pe
care trebuie să o ai tu, ca creştin. Să pui tot atâta interes pentru aproapele tău cât pui
pentru tine însuţi - presupunând că pentru tine pui foarte mare interes.
De unde vine această grijă? Dacă îi scrutăm dedesubturile, nu avem decât două
explicaţiuni: una, care nu este de ordin transcendentalist, în momentul, de pildă,
când zic: „Universul şi divinitatea se confundă", eu sunt divinitate întru atât întrucât
sunt univers; dar, în aceeaşi măsură este divinitate şi semenul meu; atunci fără
îndoială că între mine şi el există o legătură anumită. Aceasta este originea imanentă
a iubirei de aproape.
Mai există însă şi alta, care nu este de origine religioasă, ci politică. Noi trăim în
lumea aceasta, care, cum se ştie, este o lume de durere; dar religiunea, zice cineva, are
de scop tocmai ca să facă posibilă viaţa aceasta între oameni, pe pământ. A spus şi
Hristos, de pildă, odată că „împărăţia Mea nu este din lumea aceasta!" Dar - zice - cât
trăim aci, să facem să trăim cât mai bine. Şi atunci, zice: creştinismul este format din
acele reguli cari îmi uşurează viaţa aci. Găsim de pildă preceptul că iubirea de
aproape este principiul care înlesneşte convieţuirea oamenilor. Dacă noi ne vom iubi
între noi, atunci toate lucrurile vor fi bune, atunci vom trăi mai uşor. Aceasta .este,
după cum spuneam, rădăcina politică a iubirei de aproape, adică rădăcina
interpretării religiunii ca un mijloc de uşurare a vieţii, de aci înainte.
Evident, în cazul acesta religiunea face prozeliţi, şi trebuie să facă: este de
datoria mea să-l salvez pe acela care stă lângă mine, deci este de datoria mea să-i
imprim aproapelui meu principiile religioase cari mă fericesc pe mine. Expresiunea
convingerilor religioase îşi caută o manifestare în afară, asupra semenilor mei.
5. Dar mai poate să fie încă o interpretare a preceptului „Iubeşte pe aproapele
tău...", şi anume una negativă, în Răsărit, am mai spus şi cu alt prilej, există o formă
specială de viaţă religioasă, există o legătură de la om la Dumnezeu. Dar, pe când în
Apus, de pildă, la catolicism, legătura aceasta de la om la Dumnezeu se face cu
ajutorul bisericei şi numai prin biserică, sau pe când la protestantism legătura aceasta
se face în adevăr de la om la Dumnezeu - dar nu de la om în completul lui, ci de la
spirit, de la un fel de centru absolut, de la spiritul omenesc la Dumnezeu -, în Răsărit
omul care stă în faţa lui Dumnezeu are altă calitate: el este în adevăr om, trup şi
suflet. Conştiinţa trupului său, cu alte cuvinte, în forme religioase simbolice,
conştiinţa păcatului întovărăşeşte în fiecare moment pe om în legătura aceasta cu
Dumnezeu; nu se poate niciodată omul scăpa de trup.
Evident că trupul este legătura sau, mai bine zis, coruperea spiritului pur care a
fost odată dumnezeire, în toată metafizica greacă şi cea creştină de mai târziu omul
reprezintă o treaptă coruptă, pentru simplul motiv că este o transplantare a spiritului
în trup, în materie, prin urmare o corupere a spiritului prin această materie.
În actul religios (despre lucrurile acestea o să vorbim mai mult mai târziu,
deocamdată le spun pentru lămurirea problemei), în actul religios răsăritean există
această specificitate: conştiinţa continuă a legăturii dintre trup şi spirit, în om. Om
înseamnă, deci, în Răsărit, trup şi spirit -- om, bineînţeles, în faţa lui Dumnezeu -, pe
când om în faţa lui Dumnezeu la protestantism înseamnă pur şi simplu spirit. Deci
om înseamnă, în Răsărit, păcat dintr-o dată.
Vasăzică, când zic „iubeşte pe aproapele tău ca pe tine însuţi" e probabil că noi,
aci, în Răsărit, înţelegem altceva; adică, nu înţelegem că noi ne iubim pe noi înşine,
căci nici nu putem să ne iubim; noi nu suntem spirit, noi nu suntem ceea ce poate să
fie lumea creată în noi, ci suntem spirit corupt, spirit şi trup, noi reprezentăm o
treaptă inferioară. Şi astfel fiind, putem să ne iubim pe noi? Nu. Mântuirea stă la noi
în evaziunea din noi înşine, din forma aceasta coruptă.
Dacă aşa stau lucrurile, „iubeşte pe aproapele tău" nu mai are semnificaţia din
Apus, nici cea panteistă, nici cea politică, pentru simplul motiv că premisa mea este:
eu nu mă iubesc pe mine.
Dar, atunci, ce însemnează să iubeşti pe aproapele tău? Să nu-l iubeşti? Nu.
însemnează altceva: însemnează pur şi simplu că nu trebuie să-ţi dai ţie nici o
importanţă deosebită.
Vasăzică, iubirea nu este o legătură pozitivă, nu este o normă de conducere în
metafizica religioasă a Răsăritului, ci este pur şi simplu o valorificare a ta în mijlocul
celorlalţi. Şi cum toţi suntem păcătoşi, noi avem ceea ce numeşte Răsăritul o
comunitate în păcat. Noi suntem fraţi prin păcat, nu pentru că suntem creaturile
aceleiaşi divinităţi, ci prin coruperea spiritului prin unirea cu materia.
Vasăzică, în împrejurările acestea în care iubirea nu mai devine în Răsărit un fel
de normă de conducere şi nu reprezintă interesul meu pentru ceilalţi, ci puţinul meu
interes pentru mine însumi, în împrejurările acestea religia nu mai capătă forţa
explozivă; confratele meu, semenul meu, aproapele meu nu mai are nici o importanţă
propriu-zis, cum nu o am nici eu. Şi atunci, tot procesul religios se mărgineşte pur şi
simplu la individ şi Dumnezeu, iar toată activitatea mea - activitatea condusă de
convingerile mele religioase - mi mai iese în afară, ci-mi modelează numai activitatea
mea proprie, numai felul meu de a mă comporta. Care este felul meu de a mă
comporta, aceasta este altă problemă, aceasta face parte din problemele terapeuticei
religioase. Dar aceasta este ceea ce numeam eu, la început, deosebirea de exprimare a
convingerii religioase.
Vasăzică, există două feluri de exprimări: unul care duce la răspândirea
convingerilor mele, şi un altul, care duce la realizarea convingerilor mele. Această
problemă este a treia care este în legătură cu studiul esenţei actului religios şi a
esenţei religiunii.
Dar act religios, experienţă religioasă, convingere religioasă, exprimare de
convingere religioasă sunt, toate, probleme ce au de-a face cu spiritul omenesc, sunt
propriu-zis probleme sufleteşti. Şi atunci, filosofia religiunii este psihologia
religiunii? Eu am încercat să lămuresc lucrurile acestea şi anul trecut, astfel încât
acum nu voi face decât să amintesc în treacăt punctul de plecare.
6. Există două feluri de a studia faptele sufleteşti: există o metodă strict
psihologică. Această metodă strict psihologică se mărgineşte a studia pe individ în
timp şi loc precis, anumite fenomene şi anumite procese. Există însă şi o altă metodă:
aceea de a lăsa, oarecum, să se sublimeze oarecum aceste procese, adică de a le scoate
din timp şi spaţiu, de a le cerceta în esenţa lor proprie, nu în realizarea lor imediată,
de a lăsa, cu alte cuvinte, fenomenul empiric să se tipizeze. Ceea ce privesc eu de pildă
în percepţiune nu este percepţiunea propriu-zisă, ci este fenomenul general al
percepţiunii, este cam ceea ce numea Paul Natorp, acum vreo 20 de ani, psihologie
raţională şi este ceea ce numeşte astăzi, o întreagă categorie de oameni, metodă
fenomenologică.
Vasăzică, dacă noi ne ocupăm cu procesul de desfăşurare a vieţii religioase, nu
implică faptul acesta numaidecât o metodă psihologică. Un filosof german de pildă,
un cercetător, numeşte aceasta metodă un fel de valorificare psihologică. Termenul
acesta nu l-am înţeles niciodată. Ceea ce numeşte Wobbermin valorificare psihologică
este ceea ce cunoaştem noi îndeobşte ca metodă fenomenologică, adică desprinderea
fenomenelor din timp şi spaţiu, studierea esenţei lor imuabile, am zice, adică
abstractizarea, sublimarea - cum ziceam adineaori -, şi studierea acestui nou
fenomen, care este desigur o creaţiune logică sau spirituală, fără existenţă reală, fără
îndoială, dar care are faţă de procesul însuşi cam aceeaşi valoare - nu chiar aceeaşi,
dar „cam" - pe care o are conceptul faţă de [un] anumit obiect.
Vasăzică, metoda care ar trebui s-o urmăm şi o putem urma la această cercetare,
prezentarea esenţei faptului religios, nu este în mod obligatoriu metoda psihologică,
ci se recomandă metoda aceasta fenomenologică. Dacă am întrebuinţa cealaltă
metodă -căci am putea-o întrebuinţa şi pe aceea -, ea nu ne-ar da filosofia religiunii,
ci psihologia vieţii religioase, care este cu totul altceva. Noi nu vrem să ştim ce devine
omul în actul religios, ci vrem să deducem, din ceea ce devine omul în actul religios,
ce este religia însăşi. Deci, la probleme diferite, metode diferite.
Disciplina religioasă este o disciplină filosofică; ea nu duce, însă, propriu-zis la
filosofic a religiunei, ci la o psihologie a omului, adică la o completare a icoanei totale
pe care o avem despre sufletul omenesc. După cum există o psihologie a intuiţiei
artistice, a creaţiunii artistice, a marilor calculatori sau a jucătorilor de şah, există şi o
psihologie a vieţii religioase, care însă nu poate să ducă pe nici o cale şi în nici un chip
la studiul esenţei religiunii, ci duce la cunoaşterea omului şi a omenescului. Pentru
psihologie, religia este un mijloc; pentru filosofie, actul religios, din mijloc, devine
scop.
7. în privinţa celei de-a doua mari grupe de probleme religioase, adică a
conţinutului de adevăr al religiunii, am puţine lucruri de spus deocamdată. Actul
religios este procesul de desfăşurare a religiunii; conţinutul de adevăr al religiunii
este rezultatul în mare al acestui proces. Ceea ce stabilim şi cercetăm în prima parte,
în cadrul problemei convingerii religioase, este stabilirea obiectului acestei
convingeri, iar precipitatul, rezultatul acestor convingeri materiale, îl studiem în
partea a doua. în acest cadru mare, noi trebuie să studiem în genere cari sunt
problemele pe cari şi le pune religia, cari sunt problemele pe cari le soluţionează
religia şi cum sunt soluţionate aceste probleme.
Dinspre partea mea, adică urmând punctul de vedere pe care-l introduc aci - iar
un lucru care poate să fie pus în discuţiune de alţii -, spun: deduc, în această cercetare
de natură strict religioasă, cari sunt elementele extrareligioase şi determin anumite
principii din viaţa religioasă şi întrucât formele de viaţă religioasă sunt hotărâte, la
rândul lor, de anumite fenomene istorice.
În lecţiunea de astăzi, aveţi deja, în mare, cadrul prelegerilor ce vor urma. Ceea
ce voi spune mai departe nu vor fi decât amplificări cari, însă, trebuie s-o spun de la
început, nu vor fi egale în toate direcţiunile. Sunt pentru noi unele probleme de mai
mare importanţă şi altele de o importanţă secundară. 
1. Conceptul de experienţă religioasă. Actul religios ca relaţie între individ şi
divinitate
2.Georg Simmel şi postularea existenţei lui Dumnezeu
3.Credinţa, mântuirea şi trăirea proprie în viziunea lui Luther
4.Determinarea imanentă a actului religios
După cât aţi înţeles din prelegerea trecută, pe care as vrea s-o rezum, pentru ca
să vă rămână bine, planul acesta al cursului de filosofic a religiei cuprinde două părţi
bine distincte: o parte tratând probleme de fenomenologie a religiei, o altă parte
tratând probleme nu chiar de logică, ci de metafizică religioasă; o primă parte
raportându-se la conţinutul sufletesc al procesului spiritual pe care-1 trăieşte
individul, om în genere, în preocupările acestea religioase, o altă parte legându-se dea
dreptul cu problemele de interpretare a realităţilor pe care viaţa religioasă le pune
la dispoziţia credinciosului, în cadrul celor dintâi probleme - acel grup mare de
probleme - intră, după cum vă spuneam, în primul rând cercetarea actului religios
sau aşa-numita experienţă religioasă, ceea ce James numeşte experienţa religioasă, în
al doilea rând studierea convingerii religioase şi în al treilea rând, în sfârşit, problema
expresiunii sau expresiunea vieţii religioase.
Anul trecut, în cursul de filosofîe a religiei, n-am avut prilejul decât să schiţez
problemele generale şi să ating, din problemele ceva mai speciale, punctele mai
importante. A repeta ceea ce am făcut anul trecut nu este recomandabil nici pentru dvoastră,
nici pentru mine. Zic deci că vom da o importanţă mai mare unora din
probleme şi rămâne să vedem cât din materialul ce ne-am propus să facem anul
acesta va fi realizat Ţin să vă dau nu o unitate închisă, ci să vă înfăţişez problemele cât
mai complet tratate şi cât mai serios şi conştiincios adâncite.
1. În spiritul acestor consideraţiuni preliminare atacăm azi prima problemă din
grupul anunţat, şi anume, problema experienţei religioase.
Experienţa religioasă a omenirii este, cu alte cuvinte, pe înţelesul tuturor, viaţa
pe care omenirea, individul - individul însă abstract, în genere oarecum - o duce în
împrejurările acestea, în care are preocupări religioase. Studierea experienţei
religioase este tocmai totalizarea observaţiilor pe care noi le facem asupra individului
religios.
Ce este acest individ religios?
Ce este acest individ religios nu puteţi să-mi cereţi să vă spun de acum, pentru
că acesta este scopul întregii serii de prelegeri, să studiem ce este religia şi ce este
viaţa religioasă în general.
Spuneam: admitem din capul locului că există o serie de fapte care se consideră
ca fapte religioase şi există în anumiţi indivizi - o să vedem mai târziu câţi anume
indivizi există - care au această viaţă specifică, pe care noi o numim viaţă religioasă.
Experienţa religioasă este constituită de totalitatea actelor religioase, adică de
totalitatea actelor în care un om este în legătură cu altceva propriu-zis decât el însuşi,
şi anume, cu un caracter deosebit de caracterul realităţii sensibile, cu anumite
caractere pe care noi le numim divine.
Esenţa care este de studiat în problema aceasta, a experienţei acesteia
religioase, este însuşi actul religios.
Pentru marea majoritate a cercetătorilor în domeniul filosofiei religiei, actul
religios are un caracter eminamente imanent, adică este o stare de spirit, care se
desfăşoară înăuntrul omului cu prilejul unor anumite operaţiuni speciale ale omului,
dar care nu au nevoie de un terminus a quo sau de un terminus ad quem, care nu au
tendinţa de a se exterioriza, de a ieşi din om. Aceasta însemnează caracter imanent al
actului religios pe care-l preschimbă în general cercetătorii filosofiei religiei.
Cu toate acestea, ştiţi că nu există viaţă religioasă fără presupoziţia existenţei
unei fiinţe căreia îi dăm caracterul de divinitate.
Dar, atunci, dacă în actul religios există două elemente, eu şi Dumnezeu, şi dacă
actul religios nu este decât trăirea aceasta obiectivă, în afară de mine, a lui
Dumnezeu, atunci cum se poate vorbi propriu-zis de un caracter fundamental, aş zice
absolut, al actului religios? Pentru că, dacă în adevăr Dumnezeu este în afară de mine,
şi dacă actul religios se raportează, intenţionează, cum zice scolastica, se raportează la
Dumnezeu, atunci evident că este un proces tranzitiv, că actul religios constituie în
esenţa lui un act auditiv, de ieşire a individului din el însuşi şi raportarea acestui
individ la ceva în afară de el însuşi.
Vasăzică, deşi toate încercările de teoretizare a religiunii şi de filozofare asupra
religiunii admit necesitatea să postuleze un Dumnezeu -- de orice natură ar fi el -; cu
toate acestea, există un criteriu imanent al faptului religios. Şi atunci, să analizăm şi
să vedem cam ce se întâmplă.
2. Iată pe unul dintre cei mai de seamă reprezentanţi ai acestei teorii, pe
Simmel, care a publicat, către sfârşitul vieţii lui, o broşură intitulată
Lebensanschauung. Vier metaphysische Kapitsl, în care expune cam următoarea
teorie:
Actul religios este un proces psihic cu raportare înspre absolut. El este un fel de
prindere, un fel de cunoaştere, de trăire entuziastă a realităţii, adică un fel de
cunoaştere şi un fel de trăire care debordează marginile cunoştinţei raţionale şi
conştiinţei raţionale - de aceea îi zice el entuziastă.
Dar - zice el - în procesul acestei trăiri entuziaste a realităţii, momentul către
care spiritul omenesc se îndreaptă nu este propriu-zis un moment de sine stătător,
adică, curba pe care o urmează procesul acesta sufletesc pe care-l numim act religios,
curba aceasta are o anumită formă, urmează vasăzică anumite căi care, la urma urmei
trebuie să ducă la o închidere a curbei. Vasăzică, pleacă de la om şi, plecând de la om,
actul religios se întoarce tot la el. Adică, ţelul către care se îndreaptă spiritul omenesc
în actul religios nu este propriu-zis în afară de el, ci este în el însuşi, este, adică, un fel
de reducere subiectivă, sau o reducere a religiozităţii în cadrul strict, bine închis al
subiectivităţii individuale.
Trăim, vasăzică - spune Simmel -, în actul religios o cunoaştere a lui Dumnezeu.
Dar această cunoaştere a lui Dumnezeu nu este scop -foarte caracteristic -, nu
este un scop, ci cunoaşterea lui Dumnezeu este un mijloc. Adică, prin postularea
acestui Dumnezeu - ca să spunem lucrurilor pe numele lor adevărat, pe care Simmel
nu vrea să-l întrebuinţeze -, prin postularea acestui Dumnezeu de către noi înşine, noi
nu facem decât să întărim, să potenţăm viaţa pe care noi o numim religioasă.
Dar - zice el - obiectul acesta - creat de noi, zicem noi -, obiectul acesta care
potenţează viaţa religioasă sau această prindere entuziastă a realităţii, obiectul acesta
nu este necesarmente acel Dumnezeu. Sau, mai exact, ca să nu fim acuzaţi de cine ştie
ce interpretări nepermise, procesul religios, viaţa religioasă îşi are [specificul? ei;
adică, dacă în viaţa religioasă noi avem o prindere entuziastă a realităţii cu ajutorul
conceptului de Dumnezeu sau cu ajutorul obiectului acesta, Dumnezeu, pe care noi îl
punem în curba aceasta închisă a procesului, a procesului religios, există situaţiuni
analoage în care obiectul acesta nu mai este Dumnezeu. De pildă, în loc de Dumnezeu
putem să punem, ca obiect, patria; în loc de patrie putem să punem, ca obiect,
umanitatea.
Deci, patriotismul, umanitarismul şi viaţa religioasă sunt procese de aceeaşi
esenţă - spunea Simmel -, în cari procesul însuşi este potenţat, întărit prin postularea
şi prin introducerea în cercul acesta al evoluţiunii procesului religios, prin
introducerea unor obiecte eterogene. Vasăzică, Dumnezeu, patrie umanitate ş.a.m.d.
sunt elemente ale procesului religios, dar nu scopuri ale evoluţiunii, ale schimbărilor,
ale procesului vieţii religioase. Vasăzică, elemente, dar nu scopuri propriu-zise.
Prin urmare, în actul religios - zice Simmel - ne îndreptăm spre Dumnezeu, dar
nu ne îndreptăm spre Dumnezeu ca să ne oprim în el, ca să ne confundăm cu el, ca să
ne unim cu el, să-l trăim pur şi simplu, ci ne îndreptăm spre Dumnezeu căci acest
Dumnezeu, existent sau nu, dar absolut în orice caz în noi, întăreşte religiozitatea,
viaţa noastră religioasă.
În cadrul acestor teorii sau al acestui fel de a vedea cestiunea, avem de-a face
sau cu o raportare la Dumnezeu, vasăzică, cu ceea ce numeam noi adineauri un fel de
obiectivare a procesului, şi avem de-a face şi cu o imanentizare, cu un caracter strict
imanent al procesului acesta. Căci totul se întâmplă în om, prin om şi pentru om. Dar
nu este mai puţin adevărat că, pe curba aceasta pe care o descrie procesul acesta
religios vine şi obiectul acesta eterogen care este Dumnezeu, sau poate să fie patria,
sau poate să fie umanitatea.
Ce este în fond, însă, această întreagă teorie simmeliană? Eu am impresiunea că
la baza acestei concepţiuni stau anumite prejudecăţi metafizice. Dacă putem face ceva
proaspăt în filosofia religiei, este să ne scăpăm tocmai de toate prejudecăţile
metafizice posibile.
Şi atunci, dacă de la început trebuie să punem la îndoială puritatea de metodă a
afirmaţiunilor lui Simmel, fiindcă imanentismul acestei credinţe sau afirmări că actul
religios se petrece numai în individ, prin individ şi pentru individ, este în ultimă
analiză un fel de - dacă voiţi -, un fel de bergsonism: există propriu-zis o viaţă de sine
stătătoare, de sine creatoare, şi această viaţă îşi are evoluţiunea ei proprie care, în
anumite momente ale procesului ei de desfăşurare, creează şi anumite forme cari
servesc tocmai ca să potenţeze această viaţă creatoare, cum ar fi în termeni
bergsonieni, sau, în sfârşit, printr-un fel de simplificare, tot prin analogie. Viaţa este o
forţă într-o continuă desfăşurare. Conştiinţa este la un moment dat creaţiune a vieţii.
Această creaţiune a vieţii spirituale în anumite împrejurări potenţează viaţa. Bergson
spune că conştiinţa, şi anume logica noastră, care este un instrument al conştiinţei,
este un instrument propriu-zis al vieţii, că viaţa se ajută pe ea însăşi creându-şi acest
instrument şi întrebuinţând acest instrument în sensul mai marei sau mai liberei şi
mai uşoarei ei dezvoltări. Cam acelaşi lucru este şi în viaţa religioasă la Simmel. Viaţa
religioasă este de sine creatoare, adică este o forţă în continuă dezvoltare, şi viaţa
aceasta religioasă creează, la un moment dat, anume realităţi, cari nu sunt decât
mijloace de potenţare a ei înseşi. Acesta ar fi Dumnezeul lui Simmel.
Dar ceea ce nu înţeleg eu în tot acest proces este însă altceva: vasăzică, viaţa
religioasă, actul religios presupune cu necesitate existenţa lui Dumnezeu. Ce
înţelegem noi în genere prin Dumnezeu?
Nu există propriu-zis religie pe suprafaţa pământului care să nu înţeleagă prin
divinitate un absolut, adică ceva de sine stătător, născut prin sine însuşi şi având şi
scopul în sine însuşi. Fie că este politeism, un politeism în care, printr-o arhitectonică
oarecare, se cam eşalonează divinităţile, fie că este monoteism, panteism sau teism,
fie că este deism, nu există religie în care divinitatea să nu fie considerată cu toate
caracterele absolutului. Şi atunci, ce însemnează o divinitate care nu este scop al vieţii
religioase, ci [doar] mijloc al acestei vieţi? Ar însemna că divinitatea însăşi este însăşi
viaţa noastră religioasă, că actul religios este existent în sine şi că-şi are scopul în el
însuşi. De îndată ce Dumnezeu este motivul, elementul potenţator al procesului religios,
însemnează că principalul lucru absolut şi necondiţionat este însuşi actul
religios şi că actul acesta religios devine, în această teorie a lui Simmel, Dumnezeu.
Dar vedeţi că asemenea lucru nu susţine nimeni si nici nu poate să susţină; este o
contradicţie directă, pentru că nimeni nu poate să considere ca absolut ceea ce este
imanent, condiţionat. Actul religios este, în primul rând, condiţionat de existenţa
omului, de existenţa spiritului uman încarnat, adică realizat în forma aceasta pe care
o vedem noi, pe care o căpătăm noi în experienţa sensibilă.
Vasăzică, actul religios însuşi nu poate să fie considerat ca un absolut, şi, totuşi,
Simmel relativizează pe Dumnezeu în raport cu actul religios. Vasăzică, teoria aceasta
care introduce pe Dumnezeu, adică elementul obiectiv din actul religios, în însuşi
sânul actului religios şi condiţionează acest element obiectiv prin însăşi existenţa
actului religios, nu se ţine în picioare. Pentru a înţelege acest lucru mai bine, vă dau
un exemplu. Aţi auzit de diferite interpretări cari se dau iubirii. Sunt unele teorii cari
spun că noi, în procesul de iubire, în actul de iubire, ne iubim pe noi înşine cu un
anumit prilej, că adică în acest proces de iubire, care presupune materialmente doi
termeni, al doilea termen nu este decât o ocaziune pentru noi de realizare a vieţii
noastre proprii; că, adică, dacă eu iubesc pe A, nu-l iubesc pe A pentru el, ci-l iubesc
pe A pentru mine, adică mă iubesc pe mine în A. Aceasta este o analogie foarte
apropiată de teoria lui Sirnmel. Eu nu înţeleg: dacă A iubeşte pe B, înseamnă pur si
simplu că iubeşte pe B, sau atunci nu ne mai înţelegem. Atunci ar trebui să
întrebuinţăm limbajul celălalt, care zice: A iubeşte pe A în B. Se poate şi cazul acesta,
dar cazul acesta în medicina mentală, în medicina aceasta sufletească se cheamă caz
de auto-erotică, caz trecut în mitologie sub forma mitului lui Narcis. Vasăzică, se
poate să existe şi cazul acesta, însă este un caz absolut întâmplător şi nu este normal.
Vasăzică, A iubeşte pe B însemnează pur şi simplu: A iubeşte pe B, nu înseamnă
A se iubeşte pe el însuşi în B.
Tot astfel în actul religios. Un religios care crede în Dumnezeu crede pur şi
simplu în Dumnezeu, nu crede în el însuşi, cu ajutorul lui Dumnezeu. Dacă reducem
toată teoria simmeliană la scheletul ei propriu, vedeţi că chestiunea e foarte simplă,
este un fel de demonstrare a absurdului unei teorii prin simplificarea ei. Adaug că
această teorie strict imanentistă a actului religios nu este numai la Simmel. La
Simmel, istoriceşte ea ar putea să aibă o explicaţiune şi prin faptul tradiţiunii spirituale
a lui Simmel însuşi, care tradiţiune spirituală este evident iudaică; şi ştiţi că
există un anumit panteism iudaic [în] Cabala, a cărei fundamentală afirmaţiune este:
omul îşi este suficient sie însuşi pentru a se mântui. Vasăzică, omul n-are nevoie de
nici un Dumnezeu pentru ca să se mântuiască.
Vasăzică, în cadrul acestor teorii, cari sunt de cel mai mare interes, cunoaşterea
lor este de cel mai mare interes pentru înţelegerea evoluţiei religioase şi spirituale a
Europei de Apus, în cadrul acestor teorii punctul de plecare al lui Simmel este perfect
acceptabil, dar în cadrul acestor teorii, nu în cadrul logic, nici în cadrul realităţii.
3. Dar nu numai Simmel susţine un asemenea punct de vedere; protestantismul
însuşi nu este deloc deosebit, şi o să vă spun imediat de ce. Luther a emis un fel de
dogmă. După dogma aceasta, siguranţa credinţei şi siguranţa mântuirei preced
oarecum în procesul religios adevărata credinţă şi adevărata mântuire. Şi siguranţă
este, în materie de religiune, act sufletesc, trăire proprie; adică, în materie de religie,
este conţinut obiectiv existenţa în afară de mine.
Dacă Luther pune problema siguranţei credinţei şi a mântuirii - el zice
Glaubengewissenheit şi Himmelswahrheit -, atunci el condiţionează realitatea
obiectivă religioasă de realitatea subiectivă. Pentru că, în cazul acesta, eu trebuie să
am mai întâi siguranţa psihologică a faptului, de pildă, că Iisus Hristos s-a jertfit
pentru omenire şi pe urmă să admit siguranţa obiectivă, adică adevărul obiectiv al
jertfirei lui Hristos pentru omenire. Este o varietate de proces stranie chiar pentru
gândirea obişnuită, în afară de gândirea religioasă. Adevărul se fundează în conştiinţa
noastră printr-un fel de existenţă obiectivă. La Luther, însă, adevărul, această
existenţă obiectivă, este condiţionată de ce? De un proces psihic anterior. Deci numai
în momentul când eu voi crede, voi avea siguranţa credinţei mele. Deci, când vei
crede că Iisus Hristos s-a jertfit pentru omenire, numai atunci va fi adevărat că Iisus
Hristos s-a jertfit, pe când, normal, toată lumea spune: Iisus Hristos s-a jertfit pentru
omenire; credeţi, sau nu credeţi.
Dar fundarea acestei credinţe noi o aflăm pe două căi: o fundare religioasă,
credinţa, şi o fundare pozitivistă, istoria. Nu am destule dovezi materiale ca să cred că
Iisus Hristos s-a jertfit pentru omenire, deci nu cred. La Luther procesul este
intervertit. El zice: în momentul în care eu voi crede că Hristos s-a jertfit pentru
omenire, numai atunci va fi adevărat, adică numai atunci se va fi întâmplat jertfa lui
Iisus Hristos pentru omenire. Este aproape de neînţeles, trăim într-o atmosferă
stranie a realităţii, prin ce? Prin credinţa mea în acea realitate. Realitatea, o crezi sau
nu, eşti convins de ea sau nu, pur şi simplu. Dar să zici că această realitate nu există
decât în măsura în care eu cred şi nu există decât din momentul în care am început să
o cred, este o absurditate care egalează pur şi simplu idealismul absolut în materie de
teorie a cunoaşterii, în care se spune că numai în sau din momentul în care am ideea
unui lucru, există acel lucru, prin urmare, că cunoştinţa mea este creatoare a realităţii
înseşi. Ei bine, în acelaşi fel vedem creându-se aci realitatea religioasă, adevărul
religios - ceea ce este iarăşi o intervertire a termenilor şi ceea ce este, cum vedeţi,
subiectivism pur şi simplu, condiţionare a procesului religios, sau nu a procesului
religios, a adevărurilor religiunii, este afirmare cu toate acestea a religiunii. Prin ce?
Prin individul care trăieşte actul religios.
4. Vasăzică, vedeţi care este cheia poziţiei care spune: există un act religios, dar
actul acesta religios are un caracter pur imanent.
În contra acestei atitudini noi zicem pur şi simplu: nu poate să aibă un caracter
imanent. Ne opunem şi pe baza experienţei religioase în genere, şi pe baza bunului
simţ, a experienţei noastre sensibile; adică nu putem condiţiona o realitate întru atât
întrucât există sau nu există de noi înşine; în noi înşine, viaţa noastră interioară,
cunoştinţa noastră în alte domenii este condiţionată de existenţa obiectivă a acestora.
Vasăzică, în procesul religios, după această metodă, trebuie să ajungem la
concluziunea că dacă există în adevăr un proces religios si dacă acest proces
presupune în adevăr doi termeni, adică individul care trăieşte actul religios şi
divinitatea care este în afară, dacă există vasăzică acest al doilea termen, este de
natură obiectivă. Vasăzică, există şi o determinare obiectivă a actului religios; şi
anume, determinarea obiectivă a actului religios constă în afirmarea aceasta precisă
că orice act religios are doi termeni: unul subiectiv, omenesc, altul în afară de om,
transcendent omului, care este însăşi divinitatea.
Dar divinitatea nu este mijlocul pentru viaţa noastră sufletească religioasă, ci
divinitatea este scop, adică punct către care se îndreaptă, se orientează viaţa noastră
religioasă şi în a cărei ajungere sfârşeşte această viaţă. Dar înseamnă propriu-zis că
determinarea aceasta obiectivă a actului religios face inutilă determinarea imanentă a
lui? Evident că nu. Nu, pentru că, deocamdată, ce am făcut? Am stabilit cei doi poli ai
actului religios. Ne rămâne, însă - în teoria aceasta a actului religios -, să constatăm,
să cercetăm ce sunt aceşti doi poli; unul dintre ei, divinitatea, întrucât constituie
miezul concepţiunii pe care noi, cu ajutorul religiunii, ne-o facem despre existenţă, nu
poate să fie tratată în prima grupă mare de probleme. Ea intră în aşa-numita
metafizică a actului religios care este în adevăr imanent.
Vasăzică, după ce am stabilit către ce se îndreaptă acest proces, trebuie să
cercetăm acum în ce constă propriu-zis acest proces - cercetarea imanentă, după cum
vă spuneam. Şi determinarea imanentă a actului religios, şi determinarea actului
religios în ceea ce are el imanent, cum vă spuneam şi în prelegerea trecută, poate să
alunece foarte uşor în psihologie. Adică, noi nu vom face decât psihologie dacă vom
dovedi că omenirea trăieşte în adevăr actul religios. Chiar dacă am dovedi că de facto
toţi oamenii trăiesc actul religios, încă nu ieşim afară din aceste fapte. Ca să ieşim din
această categorie de fapte cari nu pot să ne intereseze aci pentru motivele arătate,
trebuie să dovedim altceva; anume, că actul religios face parte constitutivă din
structura generală a omului. Căci dacă nu arătăm lucrul acesta, că anume actul
religios este constituent în om, atunci evident că vom avea de-a face totdeauna cu
contingenţe. Dovedim că în adevăr toţi oamenii au viaţă religioasă; dar cu aceasta nu
am dovedit că toţi oamenii, necesarmente, trebuie să aibă viaţă religioasă; se poate ca
mâine-poimâine să se ivească un om care să nu aibă viaţă religioasă. Cu aceasta fac o
afirmare care nu însemnează nici mai mult nici mai puţin decât că, necesarmente,
orice om are viaţă religioasă, care s-ar părea că vine în contradicţie cu o anumită
atitudine a mea din alţi ani, care spunea cam aşa: „Doamne! Cutare proces, ori îl ai,
ori nu-l ai. Dacă nu-l ai, nu poţi să ajungi la nimic!"
Veţi vedea, în desfăşurarea temei acesteia, că contradicţie nu există între
punctul acela de vedere şi afirmaţiunea aceasta, care este de natură sistematică şi
generală. 
1. Perspectiva filosofiei religiei şi cea psihologică
2. Actul religios - constituent al conştiinţei
3. Actul religios ca act noetic
4. Căi pentru constituirea fenomenologiei religiei
5. Partea suspectă a cursului
Pentru motive pe cari o să le înţelegeţi mai târziu, nu am insistat ceva mai mult
asupra afirmaţiei că este imposibilă o determinare numai imanentă, subiectivă a
actului religios. Am arătat, precum aţi văzut, că actul acesta religios nu poate să fie
conceput, nu poate să fie înţeles de noi şi nici nu poate să există în el însuşi, dacă se
face abstracţiune de un obiect asupra căruia actul religios se raportează şi dacă
anume nu se consideră acest obiect ca existenţă reală. Am recunoscut însă, către
sfârşitul prelegerii, că numai o determinare obiectivă a actului religios, şi anume că
numai elementele obiective nu sunt suficiente pentru precizarea întru înţelegerea
structurală a actului religios. Spuneam că, fără îndoială, punctul de greutate al
cercetărilor acestora trebuie să cadă pe latura imanentă a acestui proces, în acelaşi
timp, însă, făceam deosebirea, sau stabileam cel puţin în intenţie, că nu trebuie să se
confunde această cercetare, această latură imanentă a actului religios cu o cercetare
propriu-zis psihologică.
1. Problema aceasta este una dintre cele mai însemnate în filosofia religiei,
pentru că rezolvarea ei îndreptăţeşte sau, în sfârşit, condiţionează însăşi posibilitatea
de existenţă şi posibilitatea de constituire a disciplinei acesteia asupra filosofiei
religiei
În adevăr, spuneam altă dată că dacă actul religios nu este decât un act
psihologic oarecare, atunci evident că filosofia religiei, cel puţin în acest capitol,
devine o psihologie religioasă; sau, cum am spune cu alte cuvinte, o psihologie, o
cercetare a sufletului omenesc în momentul de viaţă religioasă a acestui suflet, dar o
cercetare făcută în acelaşi cadru şi pe acelaşi plan cu cealaltă cercetare de psihologie
obişnuită.
Sunt foarte multe lucrări în materie de filosofie a religiei cari procedează aşa;
sunt, adică, cercetări cari stabilesc anumite facultăţi ale sufletului omenesc.
D-voastră ştiţi că această problemă a facultăţii sufletului omenesc a fost ieşită
din modă în veacul al XIX-lea. Orice psiholog care voia să fie modern şi ştiinţific, de
câte ori auzea cuvântul „facultate" zâmbea cu milă. „Facultăţi" sau „psihologie a
facultăţilor sufletului omenesc" erau de un medievalism aşa de înjositor, încât orice
om binecrescut trebuia să se întoarcă cu scârbă. Se pare încă că, de la începutul
veacului al XX-lea, a început să se vorbească în psihologie iarăşi de facultăţi, cari,
însă, de data aceasta, însemnează grupe de funcţiuni sufleteşti (digresiunea aceasta
poate să vă intereseze şi în legătură cu alte studii); grupe de funcţiuni sufleteşti în
înţelesul că psihologia experimentală sau psihologia ştiinţifică, care încercase să
reducă viaţa sufletească la un proces de analiză a elementelor psihice, această
psihologie nu a izbutit să explice anumite fapte sufleteşti de un ordin ceva mai
complicat; adică, în psihologie complicat nu se reduce la simplu, ci complicatul are o
formă structurală de sine stătătoare. Vasăzică, psihologia mult mai rafinată a veacului
al XX-lea a ajuns la concluziunea că faptele sufleteşti nu se reduc pur şi simplu la
fapte elementare sufleteşti, dar că sunt unităţi de sine stătătoare, cari trebuiesc
considerate şi studiate în ele însele.
Vasăzică, odată cu introducerea, sau cu reintroducerea „facultăţilor" în
domeniul psihologiei, unii dintre cercetătorii acestui domeniu al filosofiei religiei au
crezut că pot descoperi, în afară de facultatea noastră de a judeca, în afară de
facultatea noastră de a gândi, de a simţi, de a cunoaşte etc., au crezut că pot descoperi
şi altă facultate, anume facultatea aceasta religioasă, de a trăi un obiect în afară de
noi, într-un plan oarecare de cunoaştere - obiect care se cheamă Dumnezeu. O
facultate, deci, între celelalte facultăţi, pe acelaşi plan de realităţi, în cadrul vieţii
cunoştinţelor obiective.
Punctul acesta de vedere ar fi poate îndreptăţit la prima vedere, dacă nu am
constata că, totuşi, actul religios şi viaţa religioasă trebuie să fie propriu-zis altceva
decât o facultate sau rezumatul unei facultăţi a vieţii noastre sufleteşti în genere; şi
anume, noi avem o facultate de a gândi, o facultate de a simţi, o facultate de
valorificare a lucrurilor bune sau rele etc.; dar, alături de toate aceste facultăţi cari, în
totalitatea lor, formează un organism, o unitate care ar fi unitatea de cunoaştere a
sufletului nostru, în această unitate nu putem să introducem propriu-zis şi actul
religios şi viaţa religioasă, pentru un motiv foarte simplu. Există o facultate de a
cunoaşte, dar există şi o facultate a noastră religioasă de a cunoaşte. Vasăzică,
cunoaştem, şi cunoaştem sub raportul religiunii; simţim, şi simţim sub raportul
religiunii; valorificăm în domeniul cunoştinţei, dar valorificăm şi din punct de vedere
religios; şi, ceva mai mult, trăim, avem o anume activitate în viaţă şi avem o activitate
specifică, regulată după principii luate tot din domeniul religios. Vasăzică, actul
religios, în cazul acesta, nu mai este pur şi simplu, nu se mai poate încadra pur şi
simplu în celelalte facultăţi ale sufletului omenesc, ci formează oarecum o lume
aparte, a sa proprie. Ei bine, tocmai această lume proprie, constituită de totalitatea
actului religios este problema pe care trebuie s-o considerăm, încercarea noastră
trebuie să meargă în primul rând spre stabilirea acestei afirmări precise: dacă credem
că se poate constitui o disciplină a filosofiei religiei, atunci trebuie să-i găsim
domeniul aparte în care ea lucrează, în care există. Deci, aceasta este problema
centrală, fundamentală.
Vă făgăduisem să vă fac o expunere, ceva mai amănunţită, a câtorva dintre
problemele filosofiei religiei - câte se vor putea face -, între altele şi pentru motivul că
aş dori ca în faţa d-voastră să se perinde problemele aşa cum ele au luat naştere din
necesitatea constituirii într-un corp de doctrină. Vasăzică, ceea ce ne interesează aci,
în afară de precizările sistematice, teoretice, este şi drumul pe care-l urmăm pentru ca
să ajungem la diferitele adevăruri şi să expunem cu suficienţă fundarea diferitelor
adevăruri. Vasăzică, din acest punct de vedere şi păstrând acest punct de plecare,
vreau să fac astăzi un fel de analiză a drumului pe care avem să-l urmăm.
2. Problema care ni se pune am precizat-o adineauri: anume, să stabilim dacă
există ceva specific religios şi ce anume există ca specific religios, întru cât este
îndreptăţită existenţa unei filosofii a religiunii alături de psihologie; cari sunt factorii
cari, adunaţi la un loc, constituiesc un domeniu aparte, care nu poate să fie tratat
decât într-un anumit cadru şi cu anumită metodă, care diferă de cadrul psihologiei, şi
metoda psihologică propriu-zisă. Aceasta este problema.
În primul rând, trebuie să stabilim că nu avem de-a face cu anumite fapte
sporadice, ceea ce se întâmplă o dată să nu se mai întâmple a doua oară, ceea ce a
încetat într-un anumit moment. Dar în sine, în afară de orice consideraţiuni, în timp
şi spaţiu, aceasta nu poate să constituie propriu-zis material pentru o disciplină
aparte.
Indicam în lecţiunea trecută şi repet şi astăzi: pentru ca disciplina aceasta a
filosofiei religiei să se poate constitui, noi trebuie să dovedim că actul religios, adică
esenţa însăşi a vieţii religioase, actul acesta este constitutiv conştiinţei umane în
genere. Vasăzică, un punct pe care trebuie să-l dovedim este că actul religios este
constitutiv conştiinţei umane.
Acesta poate să fie un procedeu necesar, dar nu este încă suficient. Ce înseamnă
constitutiv conştiinţei umane în general? Sunt şi alte acte, tot aşa de constitutive; de
pildă, actul de gândire. Dacă actul religios este constitutiv, aceasta însemnează că el
există propriu-zis şi mai înseamnă că el nu se poate să nu existe, că un prim material
îl avem, există în viaţa noastră. Aceasta nu înseamnă însă că el este determinat şi
determinarea lui reclamă nevoia de a fi tratat într-un domeniu aparte. Vasăzică,
faptul constituirii conştiinţei umane, a actului religios este o condiţiune necesară, dar
nu este o condiţiune suficientă. Ceea ce trebuie să facem imediat după aceasta este să
căutăm, să urmărim şi să găsim ceva care să deosebească acest act religios constitutiv
al conştiinţei umane de alte acte, şi ele constitutive ale conştiinţei umane, dar cari
sunt tratate în psihologie. Vasăzică, trebuie să căutăm o anumită calitate a conştiinţei
umane, care să nu fie împlinită decât tocmai de acest act religios. Şi atunci, ne
gândim la ce este actul religios în el însuşi; ne gândim, de pildă, la faptul pe care-l
indicam de asemenea, că actul acesta religios păstrează toate caracterele actului - se
ştie din psihologie ce este un act, spre deosebire de un fapt - în general, adică are şi
caracterul intenţional, se raportează la ceva din afară, dar constatăm că acest act are
nevoie de un obiect în afară, în afară de el, care obiect este absolut.
De unde, atunci, necesitatea actului religios? Din faptul că conştiinţa umană,
care i se opune sau care se opune obiectului absolut din afară, este finită. Prin
urmare, spre deosebire de celelalte acte sufleteşti, actul religios este actul unei
conştiinţe finite. Din caracterul finit al fiinţei rezultă actul religios. Pe când un act de
conştiinţă oarecare, actul de gândire pur şi simplu, nu presupune finitatea,
mărginirea conştiinţei umane, actul religios presupune această finitate, prin
opoziţiunea conştiinţei la obiectul din afară care este absolut. Obiectele din afară, în
celelalte acte intenţionale, nu sunt absolute, nici în valorificarea estetică, nici în cea
morală, obiectele nu au un caracter absolut. Numai în actul religios obiectul asupra
căruia intenţionează acest act, la care se raportează intenţional actul religios, singur
obiectul acesta este absolut. Deci, din necesitatea conştiinţei umane finite rezultă
actul religios.
Prin urmare, începem să creăm un fel de specificitate a acestui act.
Dar, în legătură cu aceasta, actul, şi într-un caz şi-n altul, am spus, are ceva mai
mult: acte cari au un caracter tranzient, adică ies din însuşi individ şi se îndestulează,
se realizează prin prinderea, prin stăpânirea a ceva din afară de conştiinţa umană;
aceasta însemnează că actul acesta religios seamănă oarecum cu ceea ce numim noi,
în psihologia obişnuită, dorinţă şi necesitate. Într-o dorinţă noi vedem iarăşi un act
sufletesc a cărui realizare nu se întâmplă decât prin stăpânirea, într-un fel sau altul
-stăpânire nu înseamnă numaidecât stăpânire fizică -, a obiectului care este ţel, care
este intenţionat, la care se raportează intenţional actul nostru.
Dar, spuneam adineauri, Dumnezeu, în actul religios, este absolut, şi spuneam,
actul religios se defineşte prin aceea că conştiinţa religioasă este o conştiinţă finită -
prima determinare sub raportul conştiinţei.
A doua determinare urmează imediat după aceasta, şi anume, este în legătură cu
obiectul. Obiectul este esenţialmente deosebit de toate celelalte obiecte, de toate
celelalte ţeluri ale actelor sufleteşti. Eu nu soluţionez nimic, indic deocamdată numai
calea pe care o s-o urmăm, lucrurile acestea o să le tratăm deosebit.
În fine, a treia, cari sunt deosebirile determinate de obiectul către care tinde
actul sufletesc. Vasăzică, deosebirea esenţială a conştiinţei religioase de conştiinţele
celelalte, deosebiri esenţiale ale obiectului care îndestulează actul religios de obiectele
celelalte.
Cum se întâmplă faptele în actele obişnuite, în viaţa sufletească obişnuită?
Există o înlănţuire, aş zice cauzală, un fel de cauzalitate între actele sufleteşti; toate se
înseriază într-o anumită ordine, care ordine e stăpânită de anumite legi - legi cari se
pot studia cu mijloacele noastre de cunoaştere obişnuită. Vasăzică, în domeniul
acesta al faptelor sufleteşti obişnuite există cauzalitatea aceasta pe care noi o numim
cauzalitate psihică, în domeniul celălalt, nu se pot explica propriu-zis faptele numai
prin această cauzalitate psihică; iar pe de altă parte, este ciudat că nu se pot explica
nici printr-un fel de teleologic. Adică, faptul religios este el născut dintr-o necesitate
propriu-zisă a vieţii noastre? Dacă ar fi născut dintr-o necesitate a vieţii noastre,
atunci ar fi foarte simplu: ar fi o explicare mecanică, de ordin cauzal, o explicare
teleologică. Faptul cutare se întâmplă în scopul cutare.
Eu cred că se poate dovedi, în legătură cu ceea ce spun, că faptul religios nu
rezultă din necesităţile noastre biologice -punct foarte important, a cărui dezvoltare o
să ne arate o mulţime de secrete ale vieţii religioase -; faptul acesta religios are - cum
aş spune - un fel de legiferare proprie, care legiferare proprie provine din aceea că el
constituie un alt plan de realitate, se mişcă în alt plan de realitate, în realitatea vieţii.
Nu ştiu dacă este clar ceea ce spun. Eu plec de la un fapt, anume că, de câte ori
încercăm să ne explicăm fapte de viaţă religioasă, fără ieşiri din cadrul obişnuit al
vieţii, simţim numaidecât un fel de repulsiune, zicem, e absurd, nu poate să existe aşa
ceva! Mi-aduc aminte de adagiul credo quia absurdum, este culmea absurdităţii. Cred
un lucru, pentru că este absurd, cu toate că este absurd. Este de neconceput o
asemenea afirmaţie şi totuşi există. Cum se explică? Ar fi foarte simplu să spunem:
omul care a făcut această afirmaţie nu e în toate minţile. Nu este aşa. Aceasta nu
reprezintă propriu-zis o afirmaţie, o afirmare a unei credinţe, ci este o întreagă
mentalitate. Şi atunci, emitem ipoteza: este probabil că există un alt plan de realitate,
în cari legile obişnuite ale vieţii noastre sufleteşti, adică aşa-numita cauzalitate
psihică nu mai este valabilă, legile acestea nu mai sunt valabile.
Vasăzică, nu numai că conştiinţa religioasă este separată, este altfel decât cea
obişnuită, nu numai că obiectul din afară este aci altfel decât celelalte obiecte
obişnuite din afară, la celelalte acte sufleteşti, dar înşirarea actelor acestora sufleteşti
constituie, prin ea însăşi şi în totalitatea ei, un domeniu separat, aparte, cu o altă
legiferare, proprie.
3. Încă o cale pe care o indic eu, pe care se poate constitui acest domeniu de sine
stătător al faptului religios şi, în sfârşit, ultima, pleacă tot de la act în genere, dar
constată că actul religios face parte dintr-o anumită categorie de acte. El nu este
propriu-zis un act psihologic, ci un act noetic. Ştiţi ce sunt actele noetice: actele
sufleteşti ce constituiesc grupa actelor valabile în logică, sau grupa actelor valabile în
estetică, sau grupa actelor valabile în morală - toate constituiesc aşa-numitele acte
noetice. Vasăzică, şi viaţa religioasă este tot un act noetic. Şi atunci, nu cumva este el
de aceeaşi natură cu celelalte acte noetice şi nu cumva actul acesta religios noetic
rezultă din combinaţiunea diferitelor acte noetice sufleteşti? Şi dacă nu rezultă din
aceasta, dacă nu este un rezultat al îmbinării acestor diferite acte sufleteşti, atunci ce
este el?
4. Dacă rezumăm în ce constă sau la ce se reduc punctele acestea înfăţişate
d-voastră şi cari, fiecare, reprezintă drumuri de urmat în căutarea adevărului pe care
voim să-l stabilim aci, o să vedeţi că, pentru ca să ajungem la constituirea acestei
discipline a fenomenologiei religiunii, cum îi spuneam în lecţiunea trecută,
întrebuinţăm trei căi deosebite, şi anume (ordinea lor este indiferentă)
Întâi vrem să stabilim dacă în adevăr actul sufletesc este constitutiv conştiinţei
umane în genere, adică dacă actul acesta sufletesc religios este trăit de universalitatea
omenirii, şi anume trăit cu necesitate; în al doilea rând, trebuie să vedem dacă actul
acesta sufletesc este de sine stătător, formând un grup aparte, şi dacă el se deosebeşte
suficient de toate celelalte acte sufleteşti, aşa de suficient încât el să îndreptăţească
constituirea unei ştiinţe aparte; al treilea, dacă în cadrul acestui domeniu aparte
există o legiferare, există legi speciale şi caracteristice.
Deci, pentru studierea actului religios şi în acelaşi timp -vedeţi că lucrurile
acestea merg toate paralel - pentru constituirea fenomenologiei religioase, trei sunt
problemele fundamentale: universalitatea actului sufletesc, specificitatea actului
sufletesc şi specificitatea legiferării sau a legilor actului sufletesc. Acestea vor forma
obiectul următoarelor trei lecţiuni.
5. Dacă vom ajunge să constituim pe această cale o filosofic sau o fenomenologie
a religiunii, vă daţi seama imediat că ea va avea două calităţi sau două caractere: va
indica propriu-zis, va fi cheia pentru ceea ce este în adevăr constitutiv în viaţa
religioasă a omenirii, dar în acelaşi timp va fi cheia unei norme de măsurătoare
pentru ceea ce este propriu-zis viaţa religioasă şi ceea ce nu este viaţa religioasă.
Fenomenele religioase sunt foarte variate în ele însele şi într-un fenomen de viaţă
religioasă se amestecă de multe ori o mulţime de elemente. Dar prin expresiunea
aceasta, pe care încercăm să o dăm nu numai actului religios, dar şi actelor psihice
obişnuite, vom avea un fel de normă, de măsură, ca să ştim întotdeauna ce este
religiozitate pură şi ce nu este. Aci începe însă partea suspectă a întregului curs. De
aceea, vreau să vă atrag atenţia de la început. Dacă noi, la cercetările cari vor urma,
vom avea în vedere numai anumite acte religioase, adică acte religioase cari trăiesc în
cadrul unei anumite concepţiuni religioase, atunci evident că criteriile de apreciere pe
cari le vom scoate vor fi valabile numai pentru acea religiune; dacă însă metoda
noastră va fi îndeajuns de obiectivă, atunci rezultatele la cari vom ajunge ne vor da
dreptul să spunem: această religie este adevărul pur, [întrucât este] lipsită de orice
elemente extrareligioase; cealaltă religie nu este pură, deoarece nu este lipsită de
orice elemente extrareligioase.
Adică - şi aceasta este foarte important de reţinut -, mergem spre constituirea
unei fenomenologii a religiunii, care în acelaşi timp ne va da dreptul să judecăm toate
formele de viaţă religioasă existente sub raportul purităţii religiozităţii lor. Aceasta
însemnează, însă, că desfăşurarea de mai târziu a întregii teorii poate să aibă şi un
caracter polemic cu diferite religii existente azi.
1. Unitatea organică a celor doi termeni ai vieţii religioase: subiect şi obiect, om
şi divinitate
2. Natura absolută a divinităţii
3. Îndreptarea subiectului către divinitate, coborârea divinităţii spre om
4. Revelaţia ca bază a religiozităţii şi parte constitutivă a actului religios
5. Religiune naturală şi metafizică
6. Religiune adevărată şi religiune falsă
Aţi văzut în lecţiunea trecută calea care ar fi de urmat pentru ca să ajungem la
rezolvarea problemelor pe care ni le-am propus, între cari cea dintâi este tocmai
rezolvarea sau stabilirea caracteristicei specifice a actului religios, şi aţi văzut că
aceste probleme se pot grupa în jurul câtorva întrebări fundamentale, şi anume:
analiza obiectului asupra căruia transcende actul religios şi analiza structurii actului
acesta religios în el însuşi.
1. Ar însemna ca astăzi să trecem la însuşi fondul cercetărilor noastre, adică să
încercăm să rezolvăm ceva din problemele pe cari numai le-am indicat în lecţiunea
precedentă.
Aţi auzit de Augustin, de Fericitul Augustin sau Sfântul Augustin, ştiţi cine este.
Istoria cunoaşte un Augustin, religia pe altul. Eu as vrea ca d-voastră să cunoaşteţi şi
pe unul, şi pe celălalt.
Propriu-zis, Augustinul istoriei este un mistic, acela al bisericei este un
organizator. Din el, aş aminti o frază care este foarte curentă şi îndeobşte cunoscută,
şi care are pentru noi marele merit că dezvăluie ceva din caracterul actului religios:
inquietum est cor nostrum donec requiescat in te; adică: neîndestulată va fi inima
mea până nu se va odihni întru tine. Aceasta este, până la un punct, un fel de
traducere într-un limbaj direct, un fel de traducere a actului religios; adică, se presupune
în acest adagiu un raport între doi termeni; şi anume, o necesitate personală a
mea, care nu se îndestulează decât în raport cu un termen din afară de mine.
Vasăzică, a presupune că în adevăr în actul acesta religios se tranziază, se iese din
conţinutul de conştiinţă propriu-zisă, trecând în afară. Ce se tranziază şi care este
propriu-zis obiectul peste care se trece ca să ajungem la termenul cel de-al doilea al
procesului?
În orice act religios trebuie să se presupună că există o unitate, o unitate din
care acela care trăieşte actul religios face propriu-zis parte. Această unitate este însăşi
lumea, este însuşi universul.
Vasăzică, prima presupoziţie, primul postulat al vieţii religioase este unitatea
aceasta organică a lui. Dacă lumea n-ar fi concepută ca un tot unitar, ca un tot
organic, şi dacă din această unitate şi din acest organ însuşi acela care trăieşte actul
religios n-ar face parte integrantă, actul religios propriu-zis n-ar fi posibil; şi n-ar fi
posibil, pentru că existenţa aceasta sensibilă pe care noi o numim lume, cosmos, nu sar
putea opune celuilalt termen, pe care-l intenţionează propriu-zis actul religios. De
ce? Pentru un motiv foarte simplu: termenul de îndestulare a actului religios, vom
vedea numaidecât că nu este un termen obiectiv, din lumea aceasta sensibilă. Prin
urmare, acest termen, care nu este din lumea noastră, este opus, ca esenţă, nouă şi
lumei în care trăim noi. Din acest punct de vedere, al opoziţiei esenţiale dintre cei doi
termeni ai actului religios, din acest punct de vedere lumea întreagă formează un tot.
Este adevărat că în actul religios lumea este copiată, şi anume, caracterul de
totalitatea organică şi de unitate este copiat; dar aceasta, pentru un alt motiv, pe carel
vom vedea mai târziu, când vom cerceta substratul metafizic al religiei. Aci, din actul
religios, nu se poate deduce decât un singur lucru: că există doi termeni ai actului.
Aceşti doi termeni sunt esenţialmente deosebiţi ca natură. Din deosebirea esenţială a
termenilor, pe cari [îi] intenţionează actul religios, se constituie, prin opoziţie,
unitatea aceasta calitativă a celuilalt termen.
Vasăzică, faptul că noi, [cei] care trăim actul religios, suntem de aceeaşi natură
cu lumea cealaltă, afară de divinitate, care este celălalt pol al actului religios, faptul
acesta nu se deduce aci decât în caracterul acesta distinctiv şi nu se deduce decât în
opoziţie cu polul celălalt al actului. Nu se poate deduce, prin urmare, cum vrea să facă
uneori panteismul, unitatea lumei din însuşi actul religios, ci numai identitatea de
esenţă. Unitatea organică a lumei este o consecinţă a altui fapt, nu este o consecinţă a
însuşi actului religios.
Vasăzică, există în primul moment o unitate calitativă a lumei - aceasta ca prim
moment, ca prim element al actului religios. Această unitate este întrecută, se trece
peste marginile ei, căci în actul religios, aşa spunem şi aşa spune şi Sfântul Augustin:
inquietum est cor nostrum donec requiescat in te: până când nu mă voi odihni întru
tine, până atunci nu mă voi linişti. Până când nu mă voi odihni întru tine, vasăzică
până când, în actul religios, nu trecem dincolo de marginile realităţii noastre.
Vasăzică, există un caracter tranzient al actului acesta religios. Dar caracter
tranzient propriu-zis are orice act, căci orice act, întrucât este act, intenţionează ceva
în afară de el, adică trece peste marginile conţinutului acesta sufletesc, îndreptânduse
către o realitate în afară de acest conţinut. Prin urmare, caracterul numai tranzient
propriu-zis al actului religios nu poate să fie definitoriu pentru actul religios. Şi
atunci, acest caracter de tranzient, împreună cu caracterul celălalt, pe care-l notam,
de trecere dincolo de toată existenţa sensibilă, de toată existenţa reală sensibilă,
acesta este un caracter fundamental al actului religios, acesta este un caracter
definitoriu al lui.
Prin urmare, ca să rezumăm, o caracteristică a actului religios este tranzienţa
actului, ca tranziere, peste totalitatea existenţei sensibile.
2. Dar nu acesta este cel mai tare dintre toate elementele caracteristice actului
religios, ci altul. Vă spuneam că în orice act există o explicare a actului, există adică
un termen [pe] care îl intenţionează actul, către care se îndreaptă, un termen în afară
de conţinutul însuşi psihologic, către care se orientează, pe care-l intenţionează
actul, în actele sufleteşti obişnuite, termenul acesta este şi mai obişnuit; adică, în
actele sufleteşti pe cari le studiem noi în psihologie în genere, termenul religios este
totdeauna în cealaltă lume. În actul religios, termenul acesta este în afară de lume,
adică termenul acesta constituie cam ceea ce am putea noi numi un fel de absolut. De
ce? Afirmarea mea nu este deloc nouă şi nici nu cred să fie combătută. Necesitatea ca
termenul care împlineşte actul religios, [adică] celălalt pol al actului religios, să fie în
adevăr de natură absolută, este simţită în genere în toate religiile existente. Chiar la
panteism, adică sistemul de religiune în care cel care trăieşte actul religios se confundă
oarecum cu obiectul din afara lui, adică în care divinitatea şi existenţa sunt
noţiuni ce se suprapun, în care divinitatea este tocmai sinteza totală, unitatea
existenţei în genere, chiar şi în caracterul acesta de religiune se subliniază caracterul
absolut al celui de-al doilea pol al actului religios, prin afirmarea că universul este
infinit.
De ce universul este infinit propriu-zis în panteism? Nu este vorba de o
deducţiune strict filosofică. Universul, sub raportul filosofic, poate să fie infinit sau
poate să fie finit. Universul grecesc, în cea mai mare parte a speculaţiunilor greceşti,
este mărginit. Universul fizicienilor de astăzi, adică în formele einsteiniene, este iarăşi
finit. Universul - hai să zicem al - lui Leibniz nu este finit; este într-un fel finit, în alt
fel infinit. Adică, propriu-zis, este un univers care se mişcă în anumite limite, un
microcosm. Microcosmul se mişcă în anumite limite, fără să le atingă vreodată. Sub
raportul filosofic, prin urmare, universul poate să fie finit sau infinit. Sub raportul
religios, nu este vorba de o deducţiune oarecare, de o demonstraţie oarecare, ci de un
simţământ, la fel cum trăim noi acest univers. Ei bine, panteismul trăieşte universul
sub forma lui infinită. Şi dacă forma religioasă, structura religioasă a panteismului
simte şi ea necesitatea aceasta, de a trăi universul în forma infinită, este tocmai
pentru că simte nevoia ca între aceşti doi poli ai actului religios - cel care trăieşte
actul religios şi cel care împlineşte sau îndestulează actul religios - să se stabilească o
deosebire de esenţă. De aceea, substanţa la Spinoza este infinită, iar noi nu suntem
decât materie finită. Şi nu este vorba, atunci când se vorbeşte de infinitul acestui
termen - al doilea termen al actului religios -, nu este propriu-zis vorba de infinit întrun
singur fel, ci de infinitul absolut.
În actul religios, punctul către care se îndreaptă conştiinţa noastră nu este de
aceeaşi esenţă, de aceeaşi natură cu lucrurile pe cari le cunoaştem noi, chiar dacă
aceste lucruri, după cum spuneam, ar fi infinite într-un oarecare fel. De pildă, timpul
este infinit în esenţa lui, spaţiul este infinit ş.a.m.d. Ei bine, în actul acesta religios
infinitul este un infinit absolut - dacă se poate spune astfel -, pe câtă vreme în celălalt
am găsi un infinit relativ, cum ar fi, de exemplu, în spinozism, infinitul întinderii sau
infinitul spirit. Cele două atribute cunoscute de noi dintr-o substanţă, în substanţa
spinozistă, sunt infinite într-un sens, dar numai într-un sens. Ei bine, în actul religios
prorpiu-zis, infinitul acesta are ceva de absolut, în actul religios, noi avem dorinţe,
iubim, nădăjduim, ne îngrozim. Unul din elementele fundamentale în orice religie
existentă este groaza, un fel de teroare sfântă, teroare sacră, mistică în faţa divinităţii
şi în faţa existenţei acesteia hipersensibile, în faţa religiunii propriu-zise.
Lucrul acesta l-a analizat, foarte mult, Rudolf Otto, în Das Heilige, care, sub
raportul analizei faptului, este minunat. El stabileşte că nu există religie în care să nu
fie sentimentul acesta de groază, în care sentimentul de groază să nu facă parte integrantă
din însăşi structura religiei. Şi atunci, vă întreb: de unde sentimentul acesta de
groază? Groază, înaintea cui? Groază, de ce? în actul religios ne supunem unei
judecăţi care stă deasupra noastră. După ce criterii judecăm noi acele judecăţi cari
stau deasupra noastră? Dacă le-am cunoaşte, atunci poate că sentimentul acesta de
groază ar fi ceva mai redus. Este, fără îndoială, un fel de scară de felul cum se
graduează sentimentul acesta de groază din religie. Cu cât elementul raţional este mai
puternic într-o religie, cu atât mai mult sentimentul de groază este mai redus; adică,
cu cât avem pretenţiunea că ştim mai mult, care este felul de interpretare şi cum
trebuie să ne purtăm în domeniul religios, şi responsabilitatea este mai mică. Sau,
mai bine zis, groaza de necunoscut este mai mică. Dar, totuşi, rămâne întotdeauna
ceva necunoscut şi ceva grozav. Ceva grozav, înaintea cui? Şi dacă există sentimentul
acesta de teroare sfântă, la ce se raportează ea? Se raportează la ceva de dincolo de
limitele cunoscutului şi de dincolo de realitatea, de limitele realităţii sensibile, se
raportează la ceva în adevăr absolut. Sub raportul empiric, groaza aceasta nu are nici
sens, nici scop.
De aceea, întotdeauna, orice act religios, măsurat cu criteriile vieţii empirice,
apare absurd. Dar nu este mai puţin adevărat că, cu toată absurditatea, actul acesta
religios continuă să subziste.
Vedeţi, dar, că acest al doilea pol al actului religios este în adevăr ceva care trece
dincolo de limitele universului nostru, este ui adevăr un absolut. Ei bine, absolutul
acesta este ceea ce numim noi în genere divinitate sau Dumnezeu, o existenţă care
are, oarecum, o influenţă asupra noastră, şi o să vedem ce influenţă are, dar ale cărei
legi de existenţă nouă ne scapă, şi ne scapă tocmai pentru [că] acest al doilea termen,
Dumnezeu, este esenţialmente deosebit de noi şi de tot ce ne înconjoară pe noi.
Deci, încă o dată rezumăm: o totalitate calitativ omogenă, din care facem şi noi
parte, un pol al actului religios - un act care transgresează şi care transcende această
întreagă realitate calitativ omogenă şi care se îndreaptă spre un obiect din afară şi, în
sfârşit, un obiect din afară, care îndestulează actul religios şi care este ceea ce în
general se numeşte Dumnezeu sau divinitate. Iată prin urmare actul religios cu cei
doi poli ai lui.
3. Este el suficient definit? Pentru că mai este un element, iarăşi foarte
caracteristic. Actul religios, aşa cum l-am definit noi, cum l-am încercuit până acum,
este nota unui act caracterizat prin specificitatea unuia din cei doi poli ai lui; pe când
în actele obişnuite cei doi poli sunt de aceeaşi esenţă, în actul religios, spunem noi, cei
doi poli [nu] sunt de aceeaşi esenţă, iar fenomenul acesta de transcendere se
raportează la totalitatea lumei existente. Ei bine, actul religios mai are încă ceva
specific, în actul psihic obişnuit, intenţionez un obiect din afară de mine numai, sau
îmi este suficient ca eu să merg la un obiect din afară de mine atunci când voiesc eu
acest lucru; adică, stă-n puterea conştiinţei mele ca să am actul religios în toată
plinătatea lui, să satisfac actul acesta sufletesc indiferent de atitudinea pe care
obiectul o are asupra mea. Un act simplu de gândire, care este tot un act,
intenţionează, adică transgresează, transcende, din conţinutul de conştiinţă, asupra
unui obiect care este în faţa mea; indiferent de atitudinea acestui obiect faţă de mine,
actul este împlinit. Cu alte cuvinte, eu pot să cunosc ceasornicul acesta, care este în
faţa mea, indiferent dacă el este activ sau pasiv fată de conştiinţa mea. în actul
religios, lucrul nu se întâmplă aşa. În actul religios propriu-zis, existenţa unei
schimbări, adică îndestularea mea, nu se face numai printr-o acţiune de la mine la
celălalt termen, ci şi printr-o contra acţiune de la termen înspre mine. Pentru ca în
adevăr actul religios să fie împlinit, pentru ca eu să am îndestularea religioasă,
trebuie ca la chemarea mea către Dumnezeu să răspundă o chemare de la Dumnezeu
înspre mine. Vasăzică, actul religios nu este direcţional numai într-un singur sens;
are doi poli, cari, amândoi, trebuie să fie atinşi. Aceasta este o deosebire
fundamentală între act în genere şi actul religios. Actul estetic? O singură direcţiune.
Actul moral, iarăşi o singură direcţiune; actul de gândire, la fel. Singur actul religios
are două direcţiuni, are doi poli activi.
4. De aceea s-a şi spus în religie în genere: orice cunoaştere a lui Dumnezeu este
cunoaştere prin Dumnezeu; adică, nu pot să ştiu nimic de la Dumnezeu decât în
măsura în care eu cer ceva de la Dumnezeu şi Dumnezeu îmi dă ceva mie. Acesta este
actul cunoscut în genere în religie sub numele de revelaţie. Revelaţia este, iarăşi, un
act general în toate religiile. Dacă aţi auzit de religia pozitivă si religia naturală,
deosebirea între ele nu se face pe existenţa sau inexistenţa acrului de revelaţiune,
cum au început să facă unii deişti, adică în filosofia religiei englezeşti. Religia
naturală însemnează cunoaşterea lui Dumnezeu prin revelaţiune, dar o cunoaştere
mijlocită prin întâmplările din natură; adică, din ceea ce se întâmplă în natură sau
prin ceea ce se întâmplă în natură, Dumnezeu revelează existenţa lui pur şi simplu,
nu doar că noi am deduce raţional existenţa lui Dumnezeu. Deducerea raţională a
existenţei lui Dumnezeu nu face parte din domeniul faptului religios, ci din domeniul
faptelor metafizice. Dar este o deosebire fundamentală între Dumnezeul metafizic şi
Dumnezeul religios. Dumnezeul religios este Dumnezeul trăit, simţit, cu care sufletul
religios vine în contact direct; Dumnezeul metafizic este un termen-limită, către care
se îndreaptă speculaţiunea noastră şi pe care speculaţia aceasta nu-l atinge niciodată.
5. Vasăzică, în religia naturală nu este vorba de o deducere raţională a lui
Dumnezeu, aceasta iese din cadrul specific al religiei, şi iese dintr-un alt motiv; şi
anume: dacă în adevăr actul religios presupune doi termeni, şi doi termeni în
activitatea reciprocă, atunci este evident că poziţiunea deiştilor, cari presupun că
Dumnezeu a creat lumea odată, dar nu se mai amestecă în cursul evenimentelor, nu
fac decât să pună problema religioasă într-un cadru metafizic.
Religiunea naturală nu este tot una cu metafizica. Religiunea naturală
presupune revelaţiunea exact în acelaşi grad în care această revelaţiune este
presupusă de religia pozitivă, numai că, acest caz din urmă, religia pozitivă, existenţa
lui Dumnezeu şi contactul cu divinitatea trebuie să fie considerat imediat. Sunt
anumite persoane, în anumite timpuri ale istoriei, anumite persoane cari au darul
acesta de a intra în contact direct cu Dumnezeu şi prin revelaţiunea acestor persoane,
prin contactul direct cu Dumnezeu, noi căpătăm cunoştinţă despre Dumnezeu.
Aceştia sunt profeţii. Aceasta este legea pe care a dat-o Dumnezeu, cum zice Sfânta
Scriptură, lege pe care a dat-o Dumnezeu, şi prin Moise, şi prin alţii. De aceea se
spune, în Simbolul Credinţei, Duhul Sfânt, Tatăl şi Fiul, carele au grăit prin prooroci.
Avem de-a face aci cu o religie pozitivă, adică o revelaţiune directă, personală, către
anumite persoane, cari transmit această revelaţiune mai departe. Pe câtă vreme, cum
spuneam adineauri, în religiunea naturală revelaţiunea aceasta nu are caracter
personal, adică nu se raportează la anumite persoane îndeosebi, cum s-ar zice,
„unse", persoane asupra cărora graţia divină se coboară în special, ci avem de-a face
cu o revelaţiune prin însăşi existenţa.
Argumentul cosmologic din metafizică nu este, iarăşi, decât tocmai un fel de
trecere în alt plan, tocmai a religiozităţii şi a actului religios din religiunea naturală.
6. Vasăzică, religia este propriu-zis o caracterizare a actului religios; şi anume,
caracteristica aceasta care spune că, în actul religios, procesul are o dublă direcţiune:
există o încercare de a ieşi din noi spre obiectul din afară, spre cel de al doilea termen
al actului, şi o trecere a celui de-al doilea termen al actului spre noi. Problema aceasta
a revelaţiunii pune, iarăşi, o problemă însemnată, pe care, însă, o voi atinge numai în
treacăt: ce înseamnă religiune adevărată şi ce însemnează religiune falsă? Dacă în
adevăr revelaţiunea stă la baza religiozităţii, dacă revelaţiunea este parte integrantă în
actul religios, cum se face că există religie adevărată şi religie falsă? Cum se face, cu
alte cuvinte, că sunt unii cari spun: adevărata religie este a mea, pe când religiozitatea
pe care o trăieşti tu este falsă? Ar însemna, poate, că în aşa-numitele religii false nu
există revelaţiune? Ba există. Revelaţiunea este însă un regim general al vieţii religioase;
în cadrul revelaţiunii acesteia există însă adevărat şi fals, după cum în cadrul
percepţiunilor şi al judecăţilor absolute există adevărat si fals. Eu pot să am o
percepţiune adecvată şi pot să am o percepţiune neadecvată; actul de cunoaştere
există şi într-un caz, şi în altul. Numai că, într-un caz actul de cunoştinţă obişnuit
poate să ducă la concluziunea unei exacte realităţi sensibile, altă dată, nu. Sau
adevărate, sau false, concluziunile mele nu pun în discuţiune existenţa şi valabilitatea
actului de cunoaştere. Ei bine, tot aşa adevăratul şi falsul în religie - şi o să vedem ce
însemnează adevărat şi fals într-o religie - nu pun în discuţie valabilitatea sau
generalitatea revelaţiunii în actul religios, ci adevăr şi fals sunt fenomene ce se
întâmplă înăuntrul cadrului acesta general al actului religios, în care revelaţiunea
intră ca parte integrantă.
Cam aceasta este schema generală a unei teorii a actului religios. Dar, toată
această teorie se sprijină pe un punct care este, deocamdată, în demonstraţia noastră,
slab; anume, se sprijină pe existenţa propriu-zisă a acestui al doilea pol al procesului,
adică [pe] existenţa însăşi a divinităţii.
Ei bine, o să încercăm, în prelegerea viitoare, să vedem dacă nu cumva existenţa
actului religos pur şi simplu, adică existenţa nedeterminată şi neanalizată a actului
religios nu este suficientă ca să fundeze existenţa însăşi a lui Dumnezeu.
1. (O paranteză. Despre minune)
2. Empirismul şi existenţa lui Dumnezeu
3. Kantianismul şi existenţa lui Dumnezeu
4. A dovedi şi a demonstra
5. Deducerea existenţei lui Dumnezeu din existenţa actului religios
6. Punctul slab al teologiilor şi al câtorva filosofii
7. Concluzie. Imposibilitatea dovedirii existenţei lui Dumnezeu
În prelegerea trecută am stabilit că un act religios este un act sufletesc oarecare,
cu doi termeni, dintre cari unul este totalitatea universului considerat într-o
solidaritate colectivă, iar celălalt act este divinitatea; că, în actul acesta religios, ceea
ce se transgresează sau ceea ce se transcende este tocmai totalitatea aceasta a
universului colectiv, solidar. Afară de aceasta, afirmam că o caracteristică
fundamentală a actului religios este tocmai dubla direcţiune a mişcării în acest act,
adică o îndreptare de la subiect spre obiect, spre divinitate, a doua, o coborâre de la
divinitate spre om. Spuneam că numai prin această dublă acţiune a ambilor termeni
ai raportului, adică numai prin actul acesta al revelaţiunii, este posibil propriu-zis
actul religios. De unde scoatem, întâi, că Dumnezeu nu poate să fie conceput decât ca
esenţialmente deosebit de tot universul sensibil, în al doilea rând, că nu poate să fie
conceput decât ca personal şi, în al treilea rând, ca acţionând continuu asupra
universului.
Aceasta înlătura, dintr-o dată, poziţiunea panteistă care confundă universul cu
Dumnezeu şi care nu poate să stabilească, decât printr-un fel de prestidigitaţiune
logică, dualismul termenilor în actul religios. Iar în al doilea rând, înlătură poziţiunea
deistă, care crede că intervenţiunea divinităţii nu are loc în viaţa universului, că
divinitatea a aşezat lucrurile odată pentru totdeauna, şi că lucrurile merg aşa cum au
fost aşezate, în virtutea unei armonii prestabilite, fără ca divinitatea să mai aibă
interes să mai intervină.
1. (Deschid aci o mică paranteză pentru a vă indica, mai mult, problemele ce se
pun în legătură cu aceste afirmări.
Este adevărat că există legi de funcţionare a universului şi este adevărat că
aceste legi sunt în însăşi natura universului, adică decurg oarecum, fac parte
integrantă oarecum din univers, aşa cum a fost el creat. Problema creaţiunii este o
problemă separată pe care, poate, o s-o tratăm anul acesta.
Dar, dacă există o intervenţiune divină sau posibilitatea unei interventiuni
divine, în ce sens se face această intervenţiune? În sensul explicării legilor cauzale?
Evident că nu. Pentru că legile cunoscute de noi, adică legile imanente universului,
acestea se împlinesc în virtutea însăşi a poziţiei universului, aşa cum este el.
Împlinirea legilor universului este o calitate structurală a acestuia. Dacă este, totuşi,
intervenţiune divină, ea se poate manifesta şi altfel, prin urmare, decât în conformitate
cu legea, alături de această lege, rupând oarecum însăşi unitatea şi armonia
acestor legi.
Vasăzică, dacă există o intervenţiune divină, aceasta se poate manifesta sub
forma de minuni. Minunile, prin urmare, sau realitatea minunilor este o consecinţă
logică a intervenţiunii necontenite a divinităţii în viaţa universului care, la rândul ei,
este o consecinţă imediată a principiului că Dumnezeu este personal, care, iarăşi, este
o consecinţă imediată a existenţei actului religios în forma pe care am înfăţişat-o în
lecţiunea trecută. Iată, prin urmare, cum se leagă lucrurile acestea şi cum se explică,
din punct de vedere filosofic, posibilitatea - cel puţin logică, deocamdată - a
minunilor, de ce logica admite existenţa minunilor, posibilitatea lor în univers. Acum,
dacă există sau nu există minuni, dacă se întâmplă asemenea fapte cari vin să rupă
legiferarea obişnuită, să întrerupă calea trasată dinainte universului, aceasta este altă
chestiune. Însă logiceşte vorbind, posibilitatea minunilor este fundată în însuşi actul
religios, şi anume în forma actului religios, aşa cum am stabilit-o în prelegerea
trecută.
Căci posibilitatea minunilor nu este fundată, în cadrul unui panteism, al unui
imanentism. Acolo legea nu poate să fie în nici un fel înfrântă. De aci, şi caracterul
strict deductiv şi determinist al filosofici spinoziste.)
2. Dar spuneam, în lecţiunea trecută, că rămâne, totuşi, un punct care trebuie să
fie oarecum elucidat în legătură cu problema aceasta a actului religios, adică cu
structura - enunţată aci -a actului religios, adică existenţa însăşi a lui Dumnezeu.
Existenţa actului religios este ea suficientă ca să fundeze existenţa lui Dumnezeu? Se
poate deduce, din existenţa actului .religios, existenţa însăşi a lui Dumnezeu? Aceasta
este întrebarea care trebuie să facă obiectul prelegerii de astăzi.
Să nu credeţi că întrebarea este aşa de simplă şi că se poate rezolva prin două
silogisme puse cap în cap. împotriva acestei afirmaţiuni sunt o mulţime de poziţiuni
filosofice şi - hai să zicem - teologico-filosofice, cari îngreunează mersul cercetărilor
noastre, în primul rând, trebuie să menţionez afirmaţiunea că nu există nici un mijloc
de informaţiune, afară de mijloacele pe cari ni le oferă experienţa noastră. Dacă noi
voim să dovedim existenţa lui Dumnezeu, trebuie să dovedim această existenţă cu
materialul luat din experienţă sau, prin urmare, făcând de-a dreptul dovada
existenţei în experienţa sensibilă, sau dovedind cu ajutorul diferitelor operaţiuni şi
raţionamente, deducând, vasăzică, din experienţa sensibilă existenţa lui Dumnezeu.
Nu ştiu dacă este îndreptăţit să urmăm calea aceasta.
Ce afirmă, întâi şi întâi, această poziţiune pe care o iau şi unii teologi? Această
poziţiune afirmă că noi avem o experienţă, şi că experienţa aceasta reprezintă
totalitatea existenţei. Aceasta ar fi poziţiunea cea mai îndreptăţită, adică poziţiunea
cu adevărat logică, în fapt însă, când se vorbeşte de experienţă, se înţelege experienţa
sensibilă; se încercuieşte, deci, conceptul de experienţă şi, pe urmă, datele căpătate,
raţionamentele făcute cu date din acest cerc restrâns, al experienţei, se aplică
adevărurilor generale, pe cari vrem să le tragem noi şi se găseşte că materialul acesta
e insuficient pentru a rezolva problema existenţei lui
Dumnezeu. Şi atunci se spune: în cadrul experienţei noastre nu sunt elemente
suficiente pentru a afirma existenţa lui Dumnezeu. Aceasta este poziţiunea cea mai
simplă şi mai clară în acelaşi timp.
Nu mai departe decât zilele trecute am primit o carte de Kohler, Die
physikalische Gestalten in Ruhe und in stationărem Zustand, adică Structurile fizice
în repaos şi în stare staţionară. Kohler este, alături de Wertheimer, unul dintre
reprezentanţii cei mai autorizaţi astăzi şi, aş zice, acel care bate toba mare a teoriei
structurii. Teoria structurilor o cunoaşteţi, în manualul de psihologie al d-lui
Rădulescu-Motru este un capitol special despre această structură. Ei bine, ce se spune
în această carte? Ştiţi ce este o structură. Ea nu este un obiect, ci o unitate organică de
raporturi; adică, spaţiul nu este un obiect, ci o unitate de raporturi. De exemplu, dacă
am două cartoane deosebit colorate, unul cenuşiu mai închis şi altul cenuşiu mai
deschis, şi dacă învăţăm un pui de găină să mănânce de pe un anumit carton, de pe
cartonul cel mai deschis, şi dacă, pe urmă, schimbăm cartoanele, sau punem un ton
mai deschis de carton, puiul de găină se va îndrepta, întotdeauna, nu înspre cartonul
de pe care mânca el, ci spre cartonul cel mai deschis. Vasăzică, se spune că puiul de
găină păstrează în mintea lui un raport; el vede în faţa lui două cartoane, unul mai
deschis, unul mai închis, şi el ştie că trebuie să se îndrepte spre cartonul mai deschis.
Nu este o anumită culoare care s-a asociat în creierul lui, ci raportul de culoare s-a
asociat de hrană, culoarea cea mai deschisă, culoarea unde găseşte hrana. Aşadar este
un raport, o unitate pe care o stabileşte puiul de găină. Prin urmare, nu obiectul este
hotărâtor pentru acţiune, ci raportul în care se găsesc obiectele. Ei bine, cam aceasta
este ceea ce se înţelege prin Gestaltqualităt, prin structură în general. Spaţiul este şi el
tot o structură oarecare, nu este un obiect. Spaţiul se rezumă pentru noi la anumite
raporturi. Timpul, tot asemenea. Ei bine, aceste structuri fac parte propriu-zis din
experienţă, în experienţa noastră sensibilă sunt iarăşi senzaţiuni şi percepţiuni - atât
şi nimic mai mult. Vasăzică, lumea experienţei propriu-zis este lumea aceasta a
senzaţiunilor.
Dar este propriu-zis senzaţiunea elementul care să dea o vedere de ansamblu a
realităţii? Senzaţiunea nu este propriu-zis un element de cunoaştere, este un element
de analiză a realităţii; senzaţiunea este un fel de sistem de semne. Cu ajutorul
senzaţiilor, noi ne orientăm, practic în realitate, ceea ce este acceptabil şi cea ce este
inacceptabil, ceea ce e pentru mine şi ceea ce nu e pentru mine. Senzaţiunea are,
vasăzică, o funcţiune analitică în realitate. Proprietatea de cunoaştere nu este în realitate,
sau instrumentul de cunoaştere, pentru cunoaşterea realităţii, nu este decât -
ceea ce este cu mult deasupra senzaţiunilor - genul, sau, cu un cuvânt, altul decât
acela pe 1 care-1 întrebuinţează Bergson, concept.
Vasăzică, experienţa ne dă nouă propriu-zis altceva decât cunoaştere. Evident că
aci avem două dificultăţi de înlăturat sau două poziţiuni cari au făcut mari dificultăţi.
Mai întâi, poziţiunea empiristă. Poziţiunea aceasta afirmă că totul se rezolvă în
senzaţiuni şi că de la senzaţiuni porneşte totul. Dar, vedeţi, noi avem alte date, avem
aceste structuri care sunt ordonatoare în haosul de senzaţiuni. Nu este nimic mai fals
decât ceea ce se spunea întotdeauna: Nihil est in intellectu quod non prius fuerit in
sensu. Căci sunt o mulţime de lucruri cari nu au fost niciodată în experienţa noastră.
3. A doua poziţiune care a creat dificultăţi este kantianismul.
În definitiv, ce a făcut criticismul kantian? Aluat elementele teoriei cunoaşterii
de la empirişti şi a zis: sunt satisfăcătoare, dar nu suficiente. Senzaţiunile sunt
materialul. Acest material este prelucrat de noi înşine; vine numaidecât funcţiunea
sintetică a cunoştinţei noastre, care ordonă materialul după anumite legi, cari sunt
înşirate toate în amănunt. Mai întâi, senzualismul este luat fără nici o critică; toată
teoria senzualistă este luată fără nici o critică în noul sistem de filosofic, cel kantian,
este luată numai ca o parte, nu ca tot, ci ca un element.
Dar în ceea ce priveşte unitatea aceasta sintetică, aci trebuie numaidecât să
ridicăm proteste. Spaţiu, timp, cauzalitate, mişcare, număr sunt structuri de sine
stătătoare, nu sunt creaţiuni ale noastre, ci sunt pur şi simplu existenţe, aşa cum sunt
existenţe şi celelalte lucruri, numai că acestea sunt de un alt ordin. Existenţele acestea
nu sunt formaţiuni ale noastre, ci, logiceşte, trebuie să fie considerate pur şi simplu ca
obiecte. Şi atunci, vedeţi că dintr-o dată se lărgeşte considerabil cadrul general al
experienţei.
4. Ce înseamnă experienţă? Experienţă sensibilă? Nu. Experienţa sensibilă nu
pune limite şi, prin urmare, nu se poate spune că tot ceea ce se poate dovedi se
dovedeşte prin materialul de experienţă.
Conceptul de experienţă - care ar trebui, în încercările acestea de experienţă, de
a deduce, de a da existenţă lui Dumnezeu din experienţă -, acesta este cu mult prea
strâmt. Noi primim oferta ce ni se face sau dificultăţile ce ni se opun. Deduceţi
existenţa lui Dumnezeu din experienţă, o primim, cu o singură condiţiune: să ne
înţelegem asupra conceptului de experienţă. Dacă experienţă înseamnă experienţă
sensibilă, atunci, evident, este o dovadă care nu se poate face. Dar dovada acestei
afirmaţiuni se poate face atunci când experienţa este ceva mai largă decât această
experienţă sensibilă.
Şi, pe urmă, a doua mare dificultate: să dovedeşti, ce? Să dovedeşti o existenţă.
Cum? O existenţă nu se dovedeşte, o realitate nu se poate dovedi. Realitatea există
pur şi simplu. Cuvântul „a dovedi" are o mulţime de înţelesuri. El înseamnă şi a
demonstra, înseamnă şi a indica, înseamnă şi a pune în prezenţă. Nu este, prin
urmare, un cuvânt cu un singur sens. Dar a dovedi o existenţă este o imposibilitate şi
un nonsens. Se dovedeşte altceva; se dovedeşte afirmarea asupra realităţii, şi se mai
dovedeşte încă ceva: este posibilă de dovedit o afirmare care adaugă predicatul
realităţii, o observaţie oarecare. Aceasta, da, se poate dovedi. Dar dovada pur şi
simplu a realităţii, aceasta este ceva absolut imposibil.
În legătura cu dialectica aceasta a dovezii, trebuie să mai adăugăm ceva: că nu se
pot dovedi propriu-zis decât lucrurile ce sunt adevărate. Numai ceea ce este adevărat
se poate dovedi. Dacă întoarcem afirmaţia aceasta: numai ceea ce se poate dovedi este
adevărat, [atunci] suntem în fals. Nu este adevărat numai ceea ce se poate dovedi;
este adevărat şi ceva care nu se poate dovedi. Dar ca să dovedeşti ceva, trebuie ca acel
ceva să fie deja adevărat. Aceasta în primul rând. Şi în al doilea rând, nu se poate
dovedi decât ceea ce deja posedăm. Pentru ca eu să dovedesc o afirmaţie a mea,
trebuie ca corespunzătorul acelei afirmaţii să existe în realitate şi trebuie ca eu să
cunosc deja acea realitate, trebuie ca eu să mi-o fi însuşit deja. Eu nu pot să caut să
dovedesc ceva pe care nu-l ştiu.
Lucrurile nu sunt aşa de simple şi aşa de uşoare şi vă rog să credeţi că nu există
în toată această desfăşurare. Nu pot să dovedesc decât ceea ce există deja în
cunoştinţă. Există un singur caz în care dovada merge pas cu pas în crearea realităţii
care se dovedeşte: este matematica, în matematică, este adevărat, noi construim, pe
măsura raţionamentului ce-1 facem, realitatea, pe măsura acestor raţionamente. De
ce? Pentru că în matematică, în adevăr, avem de-a face cu adevăruri ce se construiesc.
Toată realitatea din matematică este o construcţiune a noastră proprie. Si atunci,
însăşi operaţiunea de dovedire, adică însirarea raţionamentelor, este în matematică şi
instrument de creare. De aceea - lucru pe care l-am spus şi la istoria logicei - toţi
matematicienii au fost înclinaţi să confunde logica de demonstraţie cu logica de
creaţiune. Procesul de creaţiune în logică este ceva cu totul deosebit de procesul de
demonstraţie. Numai în matematică este cazul acesta, unic, în care procesul de
creaţiune se acoperă cu acela de demonstraţie, pentru că, spun unii, matematica
creează demonstrând şi demonstrează creând, în toate celelalte cazuri, tot ceea ce este
de demonstrat există mai dinainte, ca cunoscut de mine personal.
Vasăzică, a dovedi existenţa lui Dumnezeu în asemenea împrejurări înseamnă a
demonstra existenţa lui Dumnezeu. Adică, cum? Înseamnă că eu sunt deja convins
dinainte de existenţa lui Dumnezeu.
Dar, cu aceasta, nu cumva intrăm într-un cerc viţios? Vă aduceţi aminte de
argumentul ontologic al lui Descartes nu mă înşel, pentru că nu se poate ca
Dumnezeu, care este deasupra mea, să lase pe acel malin genie să-şi bată joc de mine.
Unde este garanţia cuvântului? În Dumnezeu şi pe urmă, imediat, în mine, în om;
deci, Dumnezeu există. Unde? Cum? Dovedesc valabilitatea cunoştinţelor mele prin
existenţa lui Dumnezeu şi existenţa lui Dumnezeu prin valabilitatea cunoştinţelor
mele.
Este cert că toate subtilităţile şi sofismele cari s-au făcut în jurul argumentului
ontologic nu pot să ridice cercul acesta viţios, pentru că aci ne învârtim în domeniul
demonstraţiei pur şi simplu. Aci sunt fapte de la care se pleacă? Nu, ci sunt numai
raţionamente pe cari se sprijină afirmaţiunea. Ce vrea Descartes? El spune: fundez
valabilitatea cunoaşterii omului pe existenţa lui Dumnezeu. Foarte îndreptăţită
procedare, aşa de îndreptăţită încât Nietzsche însuşi a afirmat că nu există teorie a
adevărului căreia să nu-i corespundă credinţa în existenta lui Dumnezeu. Iar
Nietzsche, când a vrut să distrugă pe Dumnezeu, în ateismul lui, a distrus şi adevărul,
fiindcă ştia că Dumnezeu şi fundarea adevărului sunt fapte corelate.
5. Vasăzică, foarte fundată pretenţia lui Descartes de a stabili valabilitatea
adevărului prin existenţa lui Dumnezeu. Numai că, unde începe dificultatea? El vrea
să stabilească dificultatea afirmaţiunii „Dumnezeu există" pe raţiune. Aci este
greşeala. Dacă el, în locul acestei demonstraţiuni, pleca de la existenţa lui Dumnezeu
ca fapt, de la credinţa în existenţa lui Dumnezeu, atunci cercul nu mai exista. Aşa este
cazul la noi, în expunerea pe care o fac eu acum. Noi propriu-zis plecăm de la fapt, de
la faptul religios. Existenţa faptului religios este evidentă. Dacă n-ar fi, nu s-ar
povesti! Dacă n-ar exista, n-am avea ce să analizăm. Ceea ce vă spun eu acum nu sunt
poveşti scornite de mine, ci sunt analize de fapte cari există. De pildă, viaţa Sfintei
Tereza, viaţa Sfântului Augustin, a Sfântului Paul etc. sunt summum de viaţă
religioasă.
Vasăzică, faptul religios există în forma pe care am expus-o noi în lecţiunea
trecută. Această formă presupune doi poli: eu, solidar cu întreg universul, şi termenul
celălalt, Dumnezeu. Vasăzică, existenţa lui Dumnezeu este fundată în existenţa
actului religios aşa cum am înfăţişat-o noi în lecţia de ieri. Aci nu este nici cerc viţios,
nici sofism. Ce vreţi să dovedim? Nu putem să dovedim realitatea. Eu nu mă întreb
dacă există Dumnezeu şi nici nu pot să dovedesc dacă există Dumnezeu; eu mă
întreb: există actul religios? Există. Există în forma pe care am demonstrat-o? Există.
Vasăzică, există cei doi poli, dintre cari unul este Dumnezeu, şi Dumnezeu este partea
integrantă în actul religios. Poate să vi se pară ciudat felul argumentării, şi aceasta
între altele pentru simplul motiv că este altfel decât cele obişnuite sau pentru că uitaţi
că trăim într-un alt plan de realităţi decât cel obişnuit, în logica de toate zilele, adică
în logica aceea care are de-a face cu acte obişnuite, altul este planul de realităţi. Aci,
se afirmă pur şi simplu existenţa. Există ceasornicul acesta? Există. Pot sa dovedesc?
Propriu-zis nu, dar pot să ţi-l pun înaintea ochilor sau în mână, pot să te pun în
contact cu el, poţi să iei cunoştinţă de el şi să-ţi faci tu singur dovada existenţei lui. Dvoastră
o să spuneţi: dă-mi o probă analogă pentru existenţa lui Dumnezeu!
Răspund: suntem într-un cerc de experienţă. Am admis însă cu toţii că există un cerc
mai larg de experienţă, care cuprinde şi experienţa religioasă, în cadrul lărgit al
experienţei religioase, evident că ai aceeaşi posibilitate ca şi în cadrul experienţei
sensibile. Se admite experienţa actului religios, şi atunci Dumnezeu este tot aşa de
pipăibil cum este în cadrul experienţei sensibile pipăibil ceasornicul acesta. Căci a
nega existenţa lui Dumnezeu însemnează a nega, pur şi simplu, existenţa experienţei
religioase. Dar experienţa aceasta religioasă, adică existenţa actului religios, este un
lucru pe care l-am admis şi este un lucru pe care nu putem să-l negăm, a cărui dovadă
nu putem să o facem decât prin raportare directă la el. Există actul religios pentru că
1-am văzut trăit de un altul sau pentru că-1 trăiesc eu însumi. Şi nu există, şi în
dovedirea afirmaţiilor de toate zilele, asemenea probe? Existenţa Americei cum se
dovedeşte? Existenţa Americei se dovedeşte, pentru noi, prin ceea ce am cetit despre
America, căci de văzut, n-a văzut-o nici unul din noi, sau n-a văzut-o marea
majoritate. Vasăzică, există şi-o dovadă nemijlocită în lumea sensibilă. Noi credem cu
toţii în existenţa Americii, suntem siguri că America există. Acelaşi lucru şi în
experienţa religioasă: n-am trăit noi până acum actul religios, dar actul religios este o
realitate, ne putem convinge citind viaţa Sfintei Tereza, sau Legenda Aurită, sau pe
Ruysbroeck Admirabilul.
Vasăzică, viaţa religioasă există, actul religios există ca element al vieţii
religioase. Actul religios presupune doi poli, deci există amândoi polii actului religios,
deci există Dumnezeu. Dovada? Este cea trăită, după cum trăită este si cunoaşterea
ceasornicului pe care-l ţin eu în mână. Iată prin urmare cum, din existenţa actului
religios, se poate deduce afirmaţiunea existenţei lui Dumnezeu: adică există
Dumnezeu ca termen ultim al actului religios, şi există în măsura actului religios.
6. De ce această toată demonstraţie sau această toată expunere a mea? Pentru
un motiv foarte simplu: pentru că punctul slab al tuturor teologiilor este pretenţia,
absolut nefundată şi primejdioasă, de a dovedi cu argumente existenţa lui Dumnezeu.
Aceasta este o imposibilitate, o imposibilitate a tomismului, a religiunii catolice de
nuanţă intelectuală, a teologiei filosofante, adică a tuturor acelora cari au
întrebuinţat, în problema teologică, argumente şi metode filosofice, începând de la
Descartes şi sfârşind cu Kant.
Nu se putea mai uşoară poziţie şi mai uşoară însărcinare decât aceea pe care şi-a
luat-o Kant, căci nu există mai falsă încercare de a funda existenţa lui Dumnezeu
decât încercarea carteziană a argumentului ontologic. Dar o să ziceţi: aceasta este
luată de la Sfântul Anselm din Anglia. Anselm nu face propriu-zis filosofic;
argumentul ontologic era fundat, la acesta, în trăirea lui Dumnezeu în actul religios;
şi atunci, toată argumentarea ontologică a Sfântului Anselm este fundarea cunoştinţei
în fundarea lui Dumnezeu.
Vasăzică, Anselm din Canterbury îndeplinea prima parte a procesului cartezian.
Funda cunoştinţa prin existenţa lui Dumnezeu, nu pe Dumnezeu prin. valabilitatea
cunoştinţei. Căci, ceea ce era viu în sufletul teologului şi omului religios era
Dumnezeu care trăia. Căci procesul acolo nu era proces, ci argument ontologic.
Numai filosofii au falsificat termenii problemei şi au zis că Sfântul Anselm acesta nu
este fundatorul argumentului ontologic, ci este fundatorul conştiinţei că ideea de
Dumnezeu, pe care Descartes, pe urmă, a crezut că o poate întoarce ca să fundeze şi
existenţa lui Dumnezeu prin valabilitatea cunoştinţei.
7. Vă spun toate lucrurile acestea pentru ca să înţelegeţi, odată pentru
totdeauna, că în momentul când religia se pune pe terenul demonstraţiei, ea este
definitv abătută şi [că] orice încercare de dialectică sau sofistică nu poate să ducă la
nici un rezultat. Pentru că, propriu-zis, existenţa Lui Dumnezeu nu se poate dovedi.
Ea se poate cel mult arăta. Existenţa lui Dumnezeu este o cestiune de legătură directă
şi de trăire în condiţiunile, în cadrul restrâns al experienţei sensibile.
Pentru îndeplinirea acestei condiţii trebuie, cum spuneam încă de la începutul
lecţiunii, întâi, să lărgim conceptul de experienţă şi, în al doilea rând, să aplicăm
termenul de dovadă numai acolo unde trebuie si unde se poate.
În prelegerea viitoare vom vedea ceva în legătură cu universalitatea actului religios
Aţi reţinut, din prelegerile trecute, care sunt termenii procesului pe care-l
dezbatem aci; şi anume, că analizăm un act sufletesc, care are doi termeni precişi, şi
anume un act sufletesc de ordine absolută, adică în care cel de al doilea termen
întrece cu totul limitele contingenţei şi ale realităţii sensibile şi, în sfârşit, aţi văzut că
existenţa actului acestuia, pe care l-am numit act religios, implică cu necesitate
existenţa realiter a celui de-al doilea termen, adică a divinităţii, aşa încât problema
existenţei acestei divinităţi nu se pune propriu-zis în termeni logici; adică, dovedirea
existenţei lui Dumnezeu nu se ţine de o înşirare de raţionamente şi nu se sprijină pe o
pretenţie de argumentare valabilă si această dovedire nu este propriu-zis o dovedire
dialectică, ci o raportare directă la fapte. Cu această a doua problemă pe care am
lămurit-o, noi am lămurit câteva dintre punctele esenţiale din preocupările noastre; şi
anume, am lămurit întâi specificitatea ca natură a actului religios şi iarăşi specificitatea
ca lege, ca legiferare, ca structură a acestui act. Rămâne, pentru ca să epuizăm
primul capitol al cercetărilor noastre, să punem problema universalităţii actului
religios.
Nu trebuie să vă surprindă dacă, şi în această direcţie, adică în problema
universalităţii actului religios, nu o să vă înfăţişez propriu-zis argumentele dialectice,
ci o să vă expun numai puncte de vedere - aceasta pentru simplul motiv că şi
problema universalităţii actului religios nu este pasibilă de dovedire. Totuşi, trebuie
să plecăm, în expunerea aceasta, de la analiza datelor fundamentale, adică metoda
noastră este, şi în cazul acesta de faţă, tot descriptivă.
1. în actul religios noi avem de-a face cu un fel de punere în posesie a subiectului
asupra obiectului, adică subiectul intră în stăpânirea obiectului. Realizarea unităţii
acesteia a actului religios constă tocmai într-o întrepătrundere a celor doi poli ai
actului. Deci subiectul, unul din cei doi poli, omul, conştiinţa umană în genere, pune
stăpânire asupra obiectului. Aceasta este schema generală a procesului. Numai că, în
acest proces de punere în posesie, distingem două acte bine despicate: este, în primul
rând, actul prin care subiectul se îndreaptă asupra obiectului şi ia contact cu el, îl
mărgineşte, îl defineşte, îl încadrează în spiritul acesta că, precizându-i în esenţa lui,
îl cunoaşte, ia contact cu el. Un al doilea moment, deci al doilea act, deosebit de
acesta, este propriu-zis actul de luare în posesie.
În ce constă această luare în posesie? Constă în nici mai mult nici mai puţin
decât în identificarea subiectului cu obiectul. Ce însemnează identificare în cazul
acesta? Însemnează, propriu-zis, nu contopirea unuia în celălalt ci altceva, deosebit,
sau, într-o expresie obişnuită: sunt ceea ce eşti, te pot înlocui, pot sta pentru tine.
Vasăzică, nu o contopire definitivă în sensul că unul devine celălalt, dar un fel de
apropiere, un fel de înlocuire, sau o calitate funcţională de a înlocui un obiect prin
celălalt, subiectul pe obiect şi, evident, obiectul pe subiect. Lucrul nu se poate spune
aşa de clar, dar identificarea, în cazul despre care vorbesc acum, nu este completă, în
sensul că unul dintre termeni nu capătă conştiinţa sau nu-şi însuşeşte conştiinţa celui
de-al doilea. Adică, dacă punem în prezenţă conştiinţa şi pe Dumnezeu, conştiinţa
umană, în procesul acesta de identificare, nu devine propriu-zis divinitate, nu capătă
caracterele divinităţii, si, totuşi, conştiinţa umană se simte oarecum de aceeaşi natură
cu divinitatea. De aceea, ziceam: se identifică şi, totuşi, nu este identificare.
2. Dar procesul pe care vi-l descriu acum are un nume mult mai simplu, pe carel
cunoaşteţi: este aşa-numita credinţă. Numai că şi credinţa are, şi ea, două sensuri
diferite: eu cred că se va întâmpla ceva, este un sens; eu cred în ceva, este celălalt
sens. Aceste două sensuri nu se pot confunda, iar în procesul religios, numai „eu cred
în ceva" are sens, are rost.
Lucrurile acestea vi le spun pentru că sunt direcţiuni în filosofia religiei şi în
anumite feluri de a interpreta religia chiar; vasăzică, în afară de filosofic, şi în trăirea
religioasă, care se depărtează de la acest punct de vedere.
Mi se pare că vă spuneam altă dată despre un prieten al meu, care spunea: Eu
nu cred în Dumnezeu! De ce? Pentru că nu am siguranţa existenţei lui Dumnezeu.
Dar d-ta crezi că acum afară este ziuă? D-ta ştii că afară este ziuă. Ei bine, eu, cu
siguranţa cu care d-ta crezi că acum e ziuă afară, cu aceeaşi siguranţă eu ştiu că este
Dumnezeu. Prin urmare, nu credea că există Dumnezeu, nu ştia precis că există.
Ce este aceasta? Este pur si simplu o deviere de la linia adevărată a problemei.
Dar credinţa, pe lângă cele două înţelesuri stabilite, are, pe drept sau pe
nedrept, şi o mulţime de alte funcţiuni. Pentru unii credinţa înseamnă pur şi simplu
un nou mijloc de cunoştinţă. Vă spuneam rândul trecut că sunt unele adevăruri de
cari nu putem să luăm contact direct, şi arunci garantează, pentru valabilitatea
adevărului acesta, altceva: existenţa Americii este garantată de cei cari au văzut-o, de
afirmaţiunea lor.
Ei bine, nu zic că acest fel de a cunoaşte înseamnă credinţă. Propriu-zis aceasta
nu este credinţă, ci este altceva, este o transmitere a adevărului, o transmitere a unei
afirmări - transmitere care nu garantează, prin ea însăşi, conţinutul afirmaţiunii, ci
care depinde de prestigiul celui care face afirmaţia. Vasăzică, este un adevăr a cărui
fundare stă în elemente exterioare adevărului însuşi. Aceasta — zic unii — ar fi
credinţa. Aceasta propriu-zis nu este credinţă; eu te cred pe d-ta când îmi spui că
există America, dar aceasta nu înseamnă că eu cred în d-ta, ci înseamnă pur şi simplu
că te cred pe d-ta, adică zic că ai dreptate, am eu motivele mele pentru cari nu pun la
îndoială afirmaţia d-tale - atât, şi nimic mai mult.
A spune: „Nu cred în Dumnezeu pentru că nu sunt sigur că există" este cea mai
mare greşeală. Pentru că, a crede în Dumnezeu este una, şi a crede că există
Dumnezeu este alta. A crede că există Dumnezeu este, aproximativ, a fi convins de
existenţa lui; pe când a crede în Dumnezeu este ceea ce am să vă spun acum.
Vasăzică, credinţa, actul de credinţă, are două interpretări: cred în cineva şi cred
pe cineva.
A crede pe cineva, este tocmai rădăcina aceasta de cunoaştere; a crede în cineva
este rădăcina religioasă a actului religios.
Ei bine, a crede în cineva este tocmai ceea ce vă spuneam adineauri: înseamnă a
te identifica cu celălalt obiect, în marginile pe cari le şi indicasem. Aceasta înseamnă
actul de credinţă pro-priu-zis.
3. Astfel pusă problema, adică distingând în actul religios cele două rădăcini,
precizarea obiectului şi luarea în posesiune propriu-zis a obiectului, identificarea cu
obiectul, vedeţi că însăşi problema actului religios ia altă înfăţişare.
Întrebarea pe care trebuie să ne-o punem însă imediat este următoarea: actul
acesta de credinţă este un act universal sau nu? Nu este greu de răspuns la această
întrebare. Actul de credinţă este desigur un act universal, adică toată lumea trăieşte
acest act de credinţă. A crede în ceva, indiferent dacă este Dumnezeu sau altceva acel
ceva, este un act universal, este un act pe care-l trăieşte toată lumea. Nu este nevoie
să dovedesc lucrul acesta, este un lucru de experienţă, după cum lucru de experienţă
este că toată lumea vede ceva. Nu se poate dovedi că toată lumea vede ceva, dar
acesta este un lucru care se trăieşte direct, este un fapt care se petrece, şi faptele cari
se petrec, după cum am mai spus, nu se pot dovedi.
Prin urmare, credinţa în ceva este un fapt universal omenesc, orice conştiinţă
omenească trăieşte acest act de credinţă.
4. Orice act de credinţă are cei doi poli pe cari i-am indicat adineauri, dintre cari
unul este întotdeauna conştiinţa omenească. Dar celălalt pol? Celălalt pol variază.
Don Juan - d-voastră îl cunoaşteţi - trăieşte şi el un act de credinţă, numai că
celălalt pol al actului acesta este veşnicul feminin. Una din interpretările ce se dau lui
Don Juan este că el, propriu-zis, nu iubea, în toate femeile pe cari le-a iubit, pe o anumită
femeie, ci realiza pur si simplu iubirea, adică iubea iubirea însăşi. Iubirea
aceasta devenise pentru el un fel de absolut hipostaziat, care trecea dincolo de
limitele lumii. Vasăzică, actul continuu de iubire al lui Don Juan este ceva analog cu
actul de credinţă, el se identifică cu iubirea însăşi. De aceea se zice: Don Juan este
simbolul iubirii. De ce? Ce însemnează aceasta? Este identificarea cu iubirea însăşi.
Un caz.
Alt caz. Va aduceţi aminte, desigur, din psihologia pe care aţi făcut-o în clasa a
VII-a secundară, de cazul acelui ungur care, pe vremea Comunei din Paris, şedea pe
un scaun, cu picioarele într-o ladă şi făcea matematică. Era un pasionat al ştiinţei. Ce
însemnează aceasta? Mai mult sau mai puţin fiecare dintre noi facem ştiinţă, mai
mult sau mai puţin fiecare ne ocupăm cu probleme de ştiinţă; dar, pentru fiecare
dintre noi, ştiinţa constituie un domeniu de cercetare şi are o înfăţişare contingenţă,
adică din lumea realităţii sensibile. Pentru maniacul pe care vi-l amintii adineaori,
ştiinţa devine, şi ea, un fel de absolut, se hipostaziază şi ea dincolo de limitele
realităţii sensibile şi, prin urmare, trăia el în actul acesta sau în activitatea lui
ştiinţifică, care de altfel n-a ajuns la nici un rezultat; activitatea aceasta a lui ştiinţifică
era propriu-zis numai o manifestare a actului de credinţă pe care-1 trăia el în fiecare
clipă, în legătura aceasta dintre el şi ştiinţa hipostaziată. Vasăzică, tot un act de
credinţă. El credea în ştiinţă.
Exemple de acestea se pot înmulţi la infinit. Ce credeţi că este mamonismul,
iubirea de bani, decât tot un act de credinţă şi, aş zice, un act deviat de credinţă? De
ce deviat? în toate raporturile acestea pe cari le-am înşirat se petrece ceva neobişnuit;
şi anume, parte din faptele de toate zilele pierd caracterul lor de fapte din viaţa de
toate zilele şi se ridică pe un piedestal care le schimbă oarecum natura. Ştiinţa pe care
o facem fiecare, şi pe care fiecare om de ştiinţă sau cei mai mulţi oameni de ştiinţă o
fac oarecum fără să-şi dea seama ce fac, devine dintr-o dată un fel de idol. Şi la Don
Juan iubirea este tot un fel de idol şi fiecare realizare a iubirii, adică fiecare dintre
cucoane, este ridicată pe piedestalul acesta al idolului.
Care este proprietatea actului acesta? Este că faptul real se denaturează, în
sensul că-şi pierde caracterul său real, dar, în schimb, capătă o forţă, n-aş zice
expresivă, dimpotrivă, o forţă de a aduna toate realităţile în el însuşi, le anexează,
absoarbe toate realităţile în el şi devine un fel de exponent al realităţii. Sunt fapte cu
un caracter absorbant. Din toate realităţile câte există în asemenea împrejurări, actul
de credinţă acesta, pe care-l trăiesc oamenii, în actul acesta de credinţă, nu mai există
decât subiectul şi obiectul, care obiect este un fel de simbol al întregii realităţi sau, cel
puţin, dacă nu este un simbol, întrece în importanţă, absoarbe interesul care ar trebui
în chip normal să se răspândească asupra întregii realităţi.
Faptul acesta nou, sau calitatea aceasta nouă pe care o capătă idealul acesta
hipostaziat, cel de-al doilea termen, are toate caracterele absolutului, nu face parte
din realitatea sensibilă, el transgresează asupra acestei realităţi, trece dincolo de
limitele ei, tranziazâ, cu un alt termen, sau transcende toată realitatea.
Faptul de credinţă este un fapt universal, după cum spuneam; dar, dacă băgăm
de seamă, termenul al doilea, idealul hipostaziat, iese din funcţiunea lui normală.
Care este funcţiunea normală a ştiinţei? Să cunoaştem într-un anumit fel realitatea,
adică să ne orientăm într-un anumit fel în realitate. Care este funcţiunea normală în
actul acesta de credinţă? Să absoarbă toată viaţa subiectului. Are vreun scop
cercetarea ştiinţifică în cazul acesta? Nu. De aceea este si foarte normal cazul ungurului
pe care-1 citam. Psihologia zicea, cu un fel de dispreţ: şi vă închipuiţi că în toată
viaţa lui nu a făcut nimic! Dar tocmai faptul acesta arată că avem de-a face cu ceva
caracteristic, adică funcţiunea ştiinţei nu mai este îndeplinită.
Deci, forţând, aşezarea în acest al doilea pol al actului de credinţă nu mai
îndeplineşte funcţiunea ştiinţei, nu mai este ştiinţă, ci este altceva, este pur şi simplu
cel de-al doilea termen al actului de credinţă; nu mai stă în funcţiunea necesităţii
cunoaşterii noastre sub raportul cunoaşterii, ci stă în funcţiunea necesităţii
cunoaşterii noastre sub raportul absolutului. Şi atunci, întrebarea pe care trebuie să
şi-o pună psihologia era nu dacă respectivul a descoperit ceva în matematică, ci dacă,
în adevăr, matematica aceasta pe care el o făcea aşa cum ştia el să o facă îi împlinea
necesităţile lui spirituale. Aci este însuşi miezul problemei.
Vasăzică, pentru ca să nu pierdem şirul: există un act de credinţă care este
universal. Dar acest act de credinţă poate să aibă diferite obiecte la polul opus. Un pol
este acelaşi, subiectul care gândeşte, care trăieşte, celălalt poate să se deosebească.
Patriotismul este tot un act de credinţă, la capătul căruia se află patria; cazul lui Don
Juan, tot un act de credinţă; iubirea de ştiinţă, tot un act de credinţă; şi, în sfârşit,
actul religios însuşi, tot un act de credinţă.
5. Dar, între toate obiectele pe cari vi le înfăţişez există o deosebire: ele nu sunt
propriu-zis omogene. Adică, dacă divinitatea are o existenţă şi îndeplineşte o
funcţiune, ştiinţa, iubirea, naţiunea, patria au două esenţe şi împlinesc două
funcţiuni. Patria este o realitate şi are o funcţiune, dar patria în patriotismul propriuzis
este altă realitate şi are altă funcţiune. Ştiinţa, tot aşa. Vasăzică, pentru ca
naţiunea, patria, ştiinţa, iubirea etc. să poată deveni, în adevăr, al doilea pol al
procesului, al procesului acesta de credinţă, ele trebuie să se denatureze, să-şi
schimbe esenţa şi să-şi schimbe funcţiunea. Ce fel de esenţă şi ce fel de funcţiune
trebuie să capete? Din realitate sensibilă să se transforme în absolut, din parte să
devină esenţă; adică, din parte să devie, propriu-zis, tot. Aci este, după cum spuneam
mai sus, nodul problemei. întrebarea pe care ne-o punem este: nu cumva toate
cazurile acestea, patriotism, naţionalism, erotomanie, obsesiunea de ştiinţă, nu
cumva sunt ele numai cazuri deviate, nu cumva, adică, actul de credinţă şi-a greşit
obiectul la care se aplică? Evident că aşa este. Fiindcă, pentru ca ştiinţa să devină
obiect al acestui act de credinţă, trebuie să înceteze să mai fie ştiinţă, si nu întru atât
întrucât este ştiinţă poate să îndeplinească funcţiunea de al doilea pol al actului de
credinţă, ci numai întru atât întrucât devine absolut. Dacă ştiinţa nu ar putea să se
depersonalizeze, să devină absolut, nu ar putea să îndeplinească funcţiunea de al
doilea pol. Şi atunci, suntem destul de aproape de punctul la care voiam să ajungem:
atunci actul de credinţă, chiar atunci când în al doilea pol stă Dumnezeu, este actul
religios. Actul de credinţă este în adevăr un act universal, numai că, în această
universalitate a lui, este trăit adeseori fals; adică, orientarea noastră spirituală se face
în chip greşit, nu către adevărul absolut, adică către Dumnezeu, ci către un fel de
înlocuitor, de Ersatz al absolutului acesta adevărat, adică o orientare greşită; dar
trăind totuşi necesitatea aceasta de a ne învârti într-o sferă a absolutului, noi,
oamenii, punem în locul celuilalt pol ceva creat de noi înşine; adică luăm ceva din
viaţa aceasta şi îl ridicăm, din realitatea sensibilă, la absolut. Acesta este procesul care
se întâmplă. Şi astfel, se naşte încă un aspect al lucrurilor despre cari vorbeam mai
sus: cum se dovedeşte existenţa lui Dumnezeu? Spuneam: existenţa nu se dovedeşte,
se trăieşte, în adevăr, dacă stai în faţa unuia care nu crede, ce ai să faci? Să începi să-i
aduci argumente, să-i arăţi că există pentru cutare sau cutare motiv? Aceasta a făcuto
intelectualismul tomist, care are pretenţiunea că are suficiente argumente ca să
dovedească existenţa lui Dumnezeu, însăşi cartea pe care, de altfel, v-am şi
recomandat-o, aceea a lui Maritain: Reflexions sur l'Intelligence! - stă pe acelaşi
punct de vedere care, însă, pentru mine este fundamental fals. Nici unul din
argumentele acestea raţionale pentru dovedirea existenţei lui Dumnezeu nu stă în
picioare.
6. Şi atunci, care este calea? Cred că o vedeţi şi d-voastră. De îndată ce
necesitatea trăirii absolutului este universală, după cum am arătat, dar de îndată ce
această trăire a absolutului este falsificată prin înlocuirea lui Dumnezeu, în celălalt
pol, prin alte diferite ingrediente, atunci calea este alta: să arăţi preopinentului tău că
anume obiect, în care crede el, nu este propriu-zis decât un obiect contingent şi
relativ. Prin urmare, calea pe care trebuie s-o urmezi nu este o cale pozitivă, ci una
negativă, pentru că, propriu-zis, negativă este tocmai înlocuirea lui Dumnezeu cu
celălalt obiect; adică, se adaugă ceva atunci când înlocuiesc pe Dumnezeu prin - hai
să zicem - ştiinţă. A trăi actul religios, a trăi absolut în forma eu - Dumnezeu, este
stare normală a conştiinţei umane.
Deci, atunci când trăiesc actul acesta de credinţă nu în forma aceasta, eu -
Dumnezeu, ci, eu - ştiinţă, se adaugă un element în plus, adică s-a înlăturat obiectul
divinităţii si s-a înlocuit acest obiect, divinitate, cu obiectul ştiinţă, care a fost
sublimat, care a fost absolutizat. Vasăzică, are loc procesul acesta de înlocuire a
divinităţii prin noul idol ce şi l-a creat omenirea. Deci, calea de îndrumare la
Dumnezeu nu este propriu-zis instaurarea divinităţii; instaurarea divinităţii se face
de la sine, atunci când înlături idolul care a înlocuit divinitatea, adică conştiinţa
omenească intră în normalul ei si trăieşte actul acesta religios în forma lui adevărată,
în forma lui normală.
Dându-vă câteva consideraţiuni asupra actului religios, vă spuneam, de la
început, că nu este bine să aşteptaţi ca eu să vă dovedesc universalitatea actului
acesta, fiindcă argumente pe acest teren nu se găsesc. Ceea ce fac eu este să vă expun
situaţiunea pur şi simplu şi, ca să mă rezum, situaţiunea este aceasta, punctul
principal este acesta: actul de credinţă este momentul în care, în actul religios,
subiectul se identifică cu obiectul. Acest act de identificare cu absolutul este un act
general uman si recunoscut ca atare. Pentru că nu se va găsi nimeni care să spună că
nu trăieşte, că există om care să nu trăiască absolutul, numai că absolutul acesta se
trăieşte în anumite forme, în diferite forme, unele autentice, altele denaturate.
Formele denaturate sunt formele în cari obiectul absolut, propriu-zis, prin esenţa,
prin natura lui absolut, este înlocuit printr-un obiect din lumea sensibilă ridicat la
demnitatea absolutului.
Înlăturarea acestor obiecte aduce imediat după sine instaurarea procesului
religios în formele lui normale, adică legătura de la om la Dumnezeu. Iată, prin
urmare, de ce actul religios este un act universal.
Rămâne numai să avem în noi tăria de suflet şi tăria de minte pentru ca în
adevăr să pătrundem formele în cari trăim noi absolutul şi să înlăturăm ceea ce este
de înlăturat, dacă este în adevăr de înlăturat ceva.
Am încheiat cu consideraţiunile ce aveam intenţiunea să le dau asupra primei
noastre probleme, adică problema structurii actului religios. Azi vom trece să studiem
chestiunea actului religios, adică a acţiunii, a realizării acestui act din punctul de
vedere individual, adică a acţiunii pe care conştiinţa sau omul în genere o fac sub
influenţa directă a actului religios.
Evident că trebuie să treacă în viaţa omenească ceva din actul acesta religios;
adică, este evident că trebuie să se răsfrângă, pentru că el este o realitate, tinde să se
realizeze oarecum în afară. Realizarea aceasta a actului de conştiinţă este în funcţiune
nu numai de conştiinţa noastră propriu-zisă, ci este în funcţiune si de unitatea
noastră psiho-fiziologică; adică, întru atât întrucât suntem trup si suflet, şi anume o
unitate din trup şi suflet, actul religios se exprimă, trece în afară, se exteriorizează.
Problema aceasta am atins-o noi pe o latură în primele prelegeri. Ea are însă si altă
latură.
1. Întru atât întru cât actul religios este trăit, el are anumite efecte, adică
determină acţiuni omeneşti în diferite feluri. Determinarea aceasta este de două
ordine: întâi, este o determinare a acţiunii noastre pentru realizarea actului religios
însuşi, şi este, pe urmă, o determinare a acţiunii noastre, întrucât actul religios trăit
schimbă structura noastră sufletească. Cum? Ce este Dumnezeu, divinitatea, adică
cum cunoaştem noi divinitatea? Este o problemă pe care o vom atinge mai târziu, în
partea a doua a consideraţiunilor noastre. Totuşi, să spunem de azi că noi trăim
această divinitate sub anumite calităţi ale ei. De pildă, când zicem că Dumnezeu este
binele, că este un bine suprem, că este un bine absolutizat, conceperea, trăirea lui
Dumnezeu ca supremul bine nu poate să fie fără nici o influenţă asupra acţiunilor
noastre. Vasăzică, aci se pune problema aşa-numitei moralităţi religioase. Adică,
acţiunile noastre în viaţa de toate zilele sunt determinate de conţinutul actului
religios. Felul în care noi trăim divinitatea în genere în actul religios este determinat
şi este specific în felul nostru de activitate. Aceasta este latura morală a problemei
noastre.
Evident că nu trebuie să credeţi că moralitatea şi religia sunt unul şi acelaşi
lucru. Moralitatea are două rădăcini, adică două înţelesuri: moralitatea este norma de
conducere impusă din afară şi moralitatea este, în alt înţeles, sensul general al conducerii
noastre. Când moralitatea este norma de conducere impusă nouă oarecum din
afară, atunci evident că legătura cu religia poate să fie, dar poate şi să nu fie.
Moralitatea este, în acest caz, normativă, este bine precizată; cadrele ei sunt bine
precizate, direcţiunile în care se mişcă acţiunile noastre sunt bine precizate, pentru că
sunt determinate din afară şi scopul acţiunii noastre morale este intrarea, adaptarea
la numite tipuri din acestea existente.
Dar mai este, cum spuneam, o altă interpretare a moralei. Şi anume, morala
însemnează pur şi simplu linia generală de conduită, stilul de conduită a cuiva. Eu pot
să am o unitate în acţiunea mea, care unitate însă să nu aibă nimic de-a face cu ceea
ce îmi cere societatea la un moment dat.
Ce este comun la aceste două înţelesuri ale acţiunii? Comun este faptul că toată
activitatea mea are un sens. Şi, ceva mai mult: nu numai că are un sens, adică o
direcţiune, dar că toată activitatea mea îndeplineşte anumite scopuri. Propriu-zis este
însă morală această activitate a mea în cazul întâi şi impropriu nemorală în cazul al
doilea. Ei bine, numai acest al doilea caz, adică necesitatea, în legătură cu actul
religios şi cu viaţa religioasă, trăirea religioasă de conştiinţa umană a unei anumite
structuri, răsfrângerea acestei structuri în activitatea noastră constituie ceea ce
numesc eu propriu-zis morală religioasă, în cazul acesta însă, morala nu vine din
afară, ci morala vine oarecum dinăuntru, preexistă structura, şi pe urmă vine actul,
urmează actul şi direcţiunea anumită a actului.
Aceasta însemnează poate că întâi trebuie să ai religia pentru ca apoi să vină
morala, cum spune, de pildă, Luther? Nu. Iar ne mişcăm pe un teren foarte
primejdios, unde este vorba de subtilităţi pe muchie de cuţit.
Există un raport între activitatea aceasta morală determinată de actul religios şi
religie; dar nu se poate spune: religia determină morala, după cum nu se poate spune
nici invers: morala determină religia. Morala şi religia sunt una. Actul religios se
adânceşte printr-o anumită practică morală şi practica morală se precizează prin
predicarea unui act numit religios. Tocmai aceasta este legătura, tocmai aceasta arată
legătura indispensabilă dintre actul religios şi morala aceasta, pe care am încercuit-o
aci.
2. Dar să ne întoarcem la punctul nostru de plecare.
Dacă considerăm pe Dumnezeu ca pe un suprem bine şi dacă, pe de altă parte,
lucrăm în conformitate cu binele, adică principiul meu de acţiune este binele, aşa
cum îl înţeleg eu, atunci evident că persistenţa mea în acţiuni după principiul binelui
o să fie bună.
Vedeţi, cuvântul acesta: „religios", nu este un cuvânt obişnuit, după cum nici
cuvântul „artist" nu este un cuvânt obişnuit. Cum credeţi că lucrează un sculptor
marmura pe care o are în faţă? Credeţi că are o imagine în cap şi o pune de-a dreptul
în marmură? Niciodată! Lucrând, lui i se precizează liniile în măsura în care lucrează,
în măsura în care scoate din marmură, dăltuieşte, dă la o parte ceea ce nu trebuie, în
aceiaşi măsură i se precizează imaginea pe care şi-a făcut-o. Acelaşi lucru şi cu
scriitorul. Prin urmare, este un fel de cunoaştere care se determină în însuşi procesul
de cunoaştere. Aşa este şi această cunoaştere religioasă, şi aşa este şi cu acţiunea
aceasta religios-morală: cunoaşterea supremului bine acţionând după principiul
binelui si acţionarea după principiul acestui bine şi cunoştinţa binelui, într-o
continuă legătură. Nu este vorba aci de secvenţă precisă, de chestiunea de a se şti ce a
fost întâi: găina sau oul; găina şi oul, în planul acesta de realitate, sunt oarecum
coexistente şi, pe măsură ce procesul acesta înaintează si este trăit, pe aceeaşi măsură
şi diferenţierea activităţii de obiect. Dar obiectul şi activitatea la început sunt unul şi
acelaşi lucru. Şi tocmai conlucrarea, adică lucrarea mea personală pe ambele terenuri,
aduce cu sine precizarea obiectelor puse în prezenţă. Aceasta este moralitatea
religioasă. Nu aceasta este însă cealaltă moralitate. Moralitatea cealaltă se justifică în
altceva decât în absolut. Moralitatea aceasta, pe care am văzut-o acum, se justifică în
absolut, adică este realizarea vieţii mele după indicaţiunile absolutului; este, pe de
altă parte, după cum vă spuneam, realizarea însăşi a absolutului. Morala cealaltă era
justificată în ceva de un ordin diferit, în, hai să zicem, idealuri de natură contingenţă.
Un om poate să fie perfect moral fără să subordoneze activitatea lui binelui absolut.
Un om care respectă în totul legislaţiunea unei societăţi, care nu o respectă de formă,
ci o respectă în fond, este un om perfect moral, deşi legislaţiunea şi moralitatea,
faptul juridic şi faptul moral sunt lucruri cu totul diferite. Cu toate acestea, adaptarea
la un sistem de legislaţiune poate să creeze, pentru noi, imaginea moralităţii. Dar
acest sistem de legi nu este reprezentarea absolutului, ci este ieşit din necesităţile
societăţii pentru care este creat şi reprezintă, până la un punct, etosul, structura
sufletească a acestei societăţi. Prin urmare, trebuie să deosebim între morala aceasta
şi morala cealaltă.
3. Moralitatea de ordin religios este, prin urmare, trăire a actului religios şi, în
acelaşi timp, expresie a acestui act. Vasăzică, este un fel de exprimare a actului. Dar,
numai aceasta? Evident, mai sunt şi altele; acesta este, ca să zic aşa, un fel de
realizare dinăuntru în afară a actului religios. Este exteriorizarea, dar nu exteriorizare
propriu-zisă în lumea materială, exteriorizare în lumea morală, în lumea sufletească -
pentru că actul moral, ca normă de conducere, nu face parte din lumea materială.
Actul religios cere însă şi o altă exteriorizare, care adeseori ajunge la forme materiale.
Această exteriorizare, cea mai cunoscută adică dintre formele acestea de exteriorizare
şi cea mai la-ndemână, este cultul.
Şi cu cultul se întâmplă ceva analog cu ceea ce se întâmplă cu moralitatea. Sunt
unii cercetători cari cred că religia nu se leagă în chip necesar cu formele de cult;
adică, formele de manifestare în afară, formele de expresiune, mai exact, ale actului
religios, nu sunt în chip necesar legate de el. Aşa spune, de pildă, Schleiermacher.
Dacă prin cult înţelegem totalitatea rezultatelor materiale ale actului religios, şi
dacă adeseori, cum au înţeles unii, prin cult se înţelege un fel de şabloane, un fel de
formule cari se învaţă pe dinafară, religioase, atunci evident că cultul şi religiozitatea
sunt două lucruri deosebite. Este adevărat că sunt diferite religii care cred acest lucru.
Religiile acestea pleacă de la un adevăr de ordin biologic, care nu este tocmai aşa de
bine verificat. Inconştient, toate religiile cari pun preţ deosebit pe cult, adică pe
formele exterioare de manifestare a sentimentului religios, fac raţionamentul pe care
l-au făcut psihologii veacului al XIX-lea când spuneau că este de-ajuns să dai unui om
expresiunea pe care o are el într-un anumit sentiment, pentru ca el să trăiască şi
sentimentul; adică, cu un termen pe care-1 cunoaştem cu toţii: nu plâng pentru că
sunt emoţionat, ci sunt emoţionat pentru că plâng. Vasăzică, este o teorie care spune
că forma de expresie poate să aducă după sine însuşi motivul interior al expresiei şi,
în cazul acesta, evident că cultul sau exercitarea cultului poate să aducă după sine
însuşi fondul interior sufletesc, adică însuşi fondul religios. Deci, pentru ca omul,
pentru ca copilul să fie religios, să-l pui în fiecare zi să se închine şi să facă mătănii,
sau, pentru ca să se păstreze viaţa religioasă într-o anumită asociaţiune profesională,
trebuie să se facă rugăciuni adesea, după un program, după un anumit tipic etc.
Nu zic că asemenea procedee, cari sunt de origine pur pedagogice, nu pot să
aibă o influenţă oarecare asupra religiozităţii; dar influenţa aceasta poate să fie şi
iluzorie; şi anume, pentru foarte simplul motiv că exercitarea unui anumit gest, în
anumite împrejurări, poate să se mecanicizeze, să se golească de sentiment şi, în cazul
acesta, să nu mai poată în nici un chip să aducă în conştiinţa respectivului aducerea
aminte a faptului sufletesc viu şi originar - lucru pe care-l cunoaşteţi din pedagogie.
Bine, dar numai acesta este cultul propriu-zis? Dacă priviţi la origine lucrul,
cultul are un alt rost: cultul este expresiunea unui fond. Şi expresiunea fondului
acestuia, dacă nu este valabil numai pentru sine însuşi, cum pretind religiile pe cari vi
le-am înfăţişat eu, apoi în adevăr că el nici nu poate să lipsească complet, pentru că
propriu-zis nu trăiesc o stare sufletească decât într-un anumit complex. Ce este
propriu-zis mimica, ce sunt gesturile pe cari le facem noi când vorbim? Sunt tocmai
necesitatea de exteriorizare completă a faptului interior; adică, ceea ce nu izbutesc eu
să trăiesc aşa de intens încât să exprim numai printr-un singur mijloc de expresiune,
încerc să complinesc prin alte mijloace, lăturalnice. Eu fac gesturi nu pentru că gestul
ar fi frumos, ci pentru că gestul - cum sunt gesturile acelea studiate în oglindă -, dar
pentru că gestul acesta porneşte din acelaşi fond interior din care porneşte şi vorba şi
pentru că gesturile acestea nu fac decât să complinească vorba.
Deci, atunci când este vorba ca actul să se realizeze, el caută mai multe căi de
realizare, un complex de căi de realizare, a căror unitate singură dă actul întreg.
Privită din partea cealaltă chestiunea, ea se pune aşa: actul se realizează în anumite
feluri; adică, îl trăieşti interior si se realizează în afară. Aceste două laturi sunt
oarecum complementare. Dacă nu poate să existe, în cazul întâi, gestul singur care să
creeze, care să aducă după sine fondul sufletesc religios, tot astfel fondul sufletesc
religios nu poate să existe în plenitudinea lui fără exprimare exterioară, fără
exteriorizare, fără trecere în afară; şi, acelaşi lucru ce s-a petrecut în cazul întâi se
întâmplă şi aici: gestul, exteriorizarea, adică cultul în genere este în acelaşi timp o
adâncire a actului religios; în măsura în care acest act se adânceşte, exprimarea
religioasă se precizează ea însăşi. Aceasta însemnează că există foarte strânsă legătură
între actul religios, între credinţe prin urmare, şi cult, dar că în actul religios complet
nu ne putem sprijini numai pe unul dintre aceşti termeni.
4. În legătură cu aceasta, o mică digresiune, care este foarte la locul ei aci. Ştiţi
că există biserici şi culturi deosebite pentru fiecare biserică. Unele biserici mari vor să
facă o trecere înspre altele, pentru ca să capteze de la celelalte biserici credincioşi Şi
atunci, eu, confesiunea A, admit, în cadrul confesiunii mele precise şi în cadrul
dogmei mele precise, ca cultul să fie de alt fel. Ştiţi că în biserica apuseană, în biserica
universală catolică. există azi două culturi deosebite: cultul latin şi cultul grec. Ce
însemnează aceasta? Pe deasupra, nimic, în fond, un lucru primejdios, nu pentru acei
care trebuie să fie captaţi, ci tocmai pentru aceia cari exercită acţiunea de captare. Ce
însemnează cult, veţi înţelege numaidecât atunci când vă veţi da seama de legătura
dintre actul religios şi expresiunea acestui act; adică, structura intimă a actului
religios este determinantă pentru forma de exprimare. De pildă, acel care se roagă în
genunchi, cu siguranţă că are o altă imagine sau trăieşte altfel, într-o altă tonalitate,
actul religios, decât acela care se roagă în picioare. Acei cari se roagă cu ochii închişi,
concentraţi, văd altfel, sub raport religios, universul decât acela care ar rămâne
extatic, cu ochii deschişi, cu braţele date în lături. Să nu credeţi că pentru fiecare
religie există un cult special. Mi-aduc aminte, eram acum câţiva ani la Mannheim. O
cunoştinţă a mea care făcea sculptură, o femeie, care mai mult gândea decât sculpta,
a făcut în lemn o foarte frumoasă figură a lui Moise. Era un Moise dat pe spate,
tocmai în atitudinea aceasta de extaz, cu capul plecat pe spate, cu mâinile întinse.
Foarte ciudat, din câţi au văzut figura aceasta, nici unul nu a putut să spună că acesta
era Moise. Se vedea că este o figură religioasă, dar nimeni nu a putut să spună că este
Moise. Pentru ce? Pentru că etosul, structura religioasă nu este aceasta. Elementul
fundamental în mozaism este tocmai voinţa, expresiunea voinţei, şi de aceea
înfăţişarea pe care a dat-o Michelangelo lui Moise este aceea a unui om bine făcut, cu
privirea puternică, care stăpâneşte. Pe când Moise celălalt, cel care primeşte harul
dumnezeiesc, cum se zice în limbagiul bisericesc, nu impresionează pe nimeni.
Vasăzică, există o strânsă legătură religioasă între cult şi structura religioasă,
între felul de a se ruga şi structura religioasă. Vasăzică, dacă o religie admite ca
credincioşii să se închine în alte forme cultice, riscă atunci ca întregul substrat
sufletesc să se transforme. Este numai un fel de superioritate faptul care se spune că
uniţii ar fi un fel de capcană pentru ortodoxie; din contră, ei sunt un fel de capcană a
ortodoxiei pentru catolicism. Pentru că ortodoxul, întrucât este ortodox şi întrucât
intră în biserică, în biserica aceasta unită, dar se roagă după cultul ortodox, tot
ortodox rămâne; pe când catolicul, când va învăţa, dacă va putea să înveţe, să se roage
după cultul ortodox, încetează să mai fie catolic. Aceasta este importanţa pe care o are
cultul faţă de religie şi religia faţă de cult.
5. Cu aceste consideraţiuni este adevărat că ieşim din individual şi cu trecerea la
exprimarea vieţii religioase noi atingem acum, iarăşi, o mare problemă, de asemenea
de mare importanţă pentru înţelegerea religiei şi a religiozităţii: ce este un fapt
individual şi ce este un fapt social?
Biserica latină de Apus are un dicton: unus christianus, nullus christianus. Un
creştin, nu însemnează nici un creştin. Adică: pentru ca să fii creştin, trebuie să
trăieşti într-o comunitate religioasă.
De unde afirmarea acesta? Este adevărat că se zice: unde vor fi doi sau trei în
numele meu, acolo voi fi şi eu între dânşii. Acestea sunt fundările istoric-dogmatice
ale problemei, care nu ne interesează. Pe noi ne interesează substratul filosofic. Şi
atunci, de unde acest dicton? V-am mai vorbit eu despre problema iubirii în
creştinism. Tot aci este şi originea acestei afirmaţiuni. Actul religios, din cele ce am
spus până acum, se vede foarte bine că presupune doi termeni: unul, conştiinţa omenească,
celălalt, absolutul; că această conştiinţă omenească trebuie să fie întreaga
conştiinţă omenească, adică să fie conştiinţa solidarităţii omeneşti. Aceasta nu rezultă
deocamdată din analiza pe care am făcut-o. Totuşi, creştinismul catolic zice: nu.
Trebuie să adăugăm încă ceva, şi anume: actul religios nu are doi poli în forma
aceasta, ci un pol este absolutul, iar celălalt este solidaritatea conştiinţelor umane. Cu
alte cuvinte, în celălalt pol stă întreaga omenire considerată ca un fel de corporaţiune,
de comunitate.
6. Necesitatea acestei comunităţi nu o văd, ea nu se deduce din actul religios.
Căci, cum am putea în adevăr să ajungem la conştiinţa comunităţii? Eu, personal,
declar că nu am această conştiinţă a solidarităţii cu toată omenirea. Iată care este
raţionamentul celor cari susţin acest lucru: actul fundamental de legătură între om şi
Dumnezeu este actul de iubire. Acelaşi act de iubire este hotărâtor şi pentru toată
omenirea. Adică, în momentul în care actul de iubire are funcţiunea lui maximă, el
leagă pe om de ceilalţi oameni. De unde este dedusă această afirmaţie? Prima
afirmaţie este: actul de iubire este legătura fundamentală dintre om şi Dumnezeu,
Dar dacă este extins la maximum, acest act de iubire cuprinde şi legătura dintre toţi
oamenii.
Ei bine, dacă ei scot problema din cadrul religios-filosofic şi o trec în cadrul
argumentărilor logice, să o urmărim puţin în acest cadru.
Pentru ca afirmaţiunea să fie valabilă, se cere un lucru, şi anume, ca actul de
iubire de la om la Dumnezeu să fie de aceeaşi esenţă cu actul de iubire de la om la om.
Adică, să fie acelaşi act de iubire care, prin potenţarea lui, să se extindă la întreaga
existenţă, să treacă asupra absolutului ca şi asupra realităţii sensibile. Cine afirmă
aceasta? Catolicismul creştin sau creştinismul catolic. Pe ce se sprijină? Pe
Evanghelie? Care este, după Evanghelie, prima îndatorire a ta? Să iubeşti pe Domnul
Dumnezeul tău, din toată inima şi din tot sufletul tău. Şi a doua regulă: iar pe
aproapele tău ca pe tine însuţi. Va să zică, este tot una? Pe aproapele tău îl iubeşti ca
pe tine însuţi, dar pe Domnul Dumnezeul tău? Din tot sufletul tău şi din toată inima
ta. Adică, pe Dumnezeu îl iubeşti cu spiritul în actul religios. Pe tine cum te iubeşti?
Cu spiritul şi cu trupul, ca om. Pe Dumnezeu îl iubeşti ca Dumnezeu, pe aproapele tău
îl iubeşti ca om. Vasăzică, actul de iubire nu are un singur sens, chiar aci, pe terenul
dogmatic-istoric, ci are două sensuri, deosebite. Prin urmare, iubirea către aproape
nu este fundata în iubirea către Dumnezeu; orice ar spune teologia catolică, sunt două
acte distincte. Comunitatea aceasta de iubire pe care creştinismul catolic vrea să ne-o
impună ca o consecinţă a iubirii de Dumnezeu nu se ţine în picioare, tocmai pentru că
textele religiei sunt clare -textele religiei creştine -; adică, iubirea către Dumnezeu
este una şi iubirea către aproape este alta. Este, de o parte, iubirea către absolut, de
altă parte iubirea către om, cari sunt două lucruri distincte unul de celălalt. Vasăzică,
argumentul propriu-zis pentru extinderea conceptului de iubire la aproapele meu nu
există. Vasăzică, situaţia de fapt în domeniul istoric ne impune o solidaritate a tuturor
oamenilor, iar pe de altă parte analiza actului religios, a faptului religios, aşa cum am
făcut-o noi aci, nu ne duce deloc la concluziunea că într-un pol trebuie să fie absolutul,
iar în celălalt pol toată omenirea.
7. Prin urmare, noi rămânem la ceea ce am spus până acum, că actul religios nu
este un act social, ci actul religios este un act personal, individual, că trăirea divinităţii
şi trăirea absolutului se pot face foarte bine cu ignorarea tuturor celor din jurul
nostru; şi atunci, consecinţa imediată este absurditatea tuturor acelora cari consideră
religia ca un fel de armă pentru liniştirea lucrurilor.
Schopenhauerienii cari zic: „Religia - metafizica pentru proşti!", provocaţi de
Platon, care zice: „Vai de mine! Dacă se iese din religie, trebuie să se mărească
numărul jandarmilor!" Cu alte cuvinte, nu este nici o legătură: moralitatea pe care o
impune religia, aşa cum am arătat-o eu, nu impune o acţiune în sensul bunei
convieţuiri cu ceilalţi. Ceilalţi nici nu mă interesează; propriu-zis, nici nu există.
Adică, religiozitatea care se sprijină pe legătura directă dintre individ şi absolut este -
horrible auditu - anarhică!
Lucrurile trebuie spuse chiar în forma aceasta foarte puţin recomandabilă pe
vremea tulburărilor europene. Lucrurile trebuiesc spuse din interes pentru viaţa
noastră religioasă, a fiecăruia, pentru că dacă există o scădere a religiozităţii, adică
dacă există nenorocirea aceasta pentru omenire, că nu mai poate să trăiască liniştită
si în toată plenitudinea legătura cu absolutul, este tocmai pentru că religiozitatea a
fost fals înţeleasă şi a fost pusă în funcţiune de raporturi sociale.
Pe o catedră de filosofic, chiar pe un scaun, numai, de filosofic, trebuie să avem
cel puţin atâta sinceritate şi atâta curaj să spunem lucrurilor pe nume. În ceea ce mă
priveşte, le spun, cu atât mai mult cu cât eu am de apărat ceva care nu este propriuzis
nici linişte de un ceas a unui oraş, ci este, aşa cum înţeleg eu, însăşi posibilitatea
de salvare a omenirii.
Concluziunile la cari am ajuns în prelegerea trecută, oricât de surprinzătoare ar
fi părut ele faţă de concepţiunea actuală a religiei şi faţă de rolul care se asignează
acestei activităţi spirituale în societatea de astăzi, nu sunt aşa de revoluţionare cum ar
părea la prima înfăţişare. Noi am încercat să fundăm concluziile acestea în două
ordine deosebite. Vă aduceţi aminte din prelegerile anterioare că prima fundare a
constat în analiza actului religios, ajungând la concluzia că sunt necesari doi termeni
în orice act religios, din care unul, obiectul asupra căruia ţinteşte actul religios, şi
celălalt, subiectul, adică elementul de la care pleacă actul religios, sau punctul de
plecare al actului religios.
În al doilea rând, noi am fundat afirmaţia noastră trecută pe a doua analiză, de
ordin nu atât sistematic, cât mai mult dogmatic-istoric, arătând anume că nu se poate
presupune ca momentul subiectiv să fie o colectivitate. 
Afirmând caracterul individual al elementului subiectiv, reducem prin urmare
presupoziţia, care poată să conducă la o concepţie socială a actului religios, şi
reducem, prin urmare, şi concepţia aceasta a actului religios.
1. Cum vă spuneam, concluzia ar fi putut să pară cam radicală, dar nu putea
decât să corespundă unei anumite situaţiuni istorice. Dacă vă amintiţi începutul
istoriei creştinismului - şi mă raportez la creştinism pentru că este una dintre religiile
care sunt obiective, adică al căror proces de desfăşurare şi obiectivare este mai
complet -, atunci vă puteţi aminti că în adevăr în desfăşurarea creştinismului au zăcut
cele mai multe dintre motivele de disoluţie ale societăţii din acea vreme. Evident că,
ştiind punctul meu de vedere, d-voastră nu o să spuneţi că acest creştinism este cauza
disoluţiunii lumii antice, dar o să vă închipuiţi că creştinismul şi disoluţiunea lumii
antice sunt două fenomene concomitente; adică, fără să stea într-un raport de
cauzalitate, nu e mai puţin adevărat că nici creştinismul şi nici disoluţiunea lumii
antice nu ţintesc înspre acelaşi proces care s-a întâmplat sub ochii istoriei, şi anume,
procesul de dezagregare socială provocat de lipsa de interes social în orientarea
omenirii.
Va să zică, vedeţi că, în adevăr, religia conţine acest element social. O să ziceţi că
în alte împrejurări religia n-a fost un element social, ci dimpotrivă, ea joacă un rol
tocmai de unificare socială. Eu o să vă răspund că d-voastră confundaţi elementele
cultice dintr-o religie oarecare cu însuşi actul religios, adică trăirea divinităţii şi
atunci, dacă nu mai aveţi nimic de obiectat, ne-am înţeles.
2. Sunt însă alte elemente de esenţa religiei cari militează pentru acelaşi punct
de vedere pe care vi l-am spus rândul trecut. În adevăr, religia însemnează, înainte de
orice orientare spirituală, potenţare a vieţii spirituale pentru ea însăşi, în sensul
acesta, religia mai însemnează întoarcerea de la lumea reală şi de la realitatea
sensibilă şi transportarea centrului de gravitaţie al interesului vieţii noastre dincolo
de limitele acestei realităţi. Aceasta este explicabil, între altele, mitul acesta al vieţii
viitoare, problema vieţii nu este propriu-zis o problemă de metafizică, ci pur şi simplu
una religioasă. Este adevărat că originile acestei probleme sunt mai mult de natură
morală. Pentru prima oară există pe lume oameni de bine şi oameni răi, există un
Dumnezeu care stă deasupra celor buni şi răi şi care-i judecă; şi totuşi, oamenii buni
trăiesc rău şi oamenii răi trăiesc bine. În faţa faptului acesta inexplicabil, mintea
omenească a zis: există totuşi o posibilitate de răsplătire, care este viaţa viitoare. Dar
dacă d-voastră aţi cunoscut cât de cât spiritul religiei iudaice, v-aţi dat seama că
problema nemurirei sufletului este absolut străină acestui spirit şi că problema
aceasta, a vieţii viitoare, nu poate să aibă, în Vechiul Testament şi în iudaism,
înţelesul pe care i-l dăm noi astăzi, creştinii, înţelesul aproape material pe care-l dăm
noi astăzi când zicem că există vămi ale văzduhului pe cari trebuie să le trecem, banii
pe cari îi punem în mâna mortului ca să plătească vămile, sunt atâtea prăpăstii şi
poduri cari trebuiesc trecute. Vasăzică, nu exista pentru lumea iudaică problema
aceasta, aproape materială, a unei existenţe viitoare şi atunci evident că problema
„Iov" este mai mult o problemă alegorică decât una pusă în termeni direcţi, în
termeni reali. Morala a fost la început punctul de vedere care a prezidat la rezolvarea
acestei probleme, dar el a încetat să fie moral de la o vreme. Şi pentru prima oară,
dacă mi-aduc bine aminte, Scoruş înţelege să dea o interpretare în adevăr religioasă
problemei acesteia, şi anume, din afirmaţia foarte simplă că este pe pământ rai şi iad.
Afirmaţia lui Scoruş are o altă semnificare, şi anume: există o viaţă după necesităţile
trupului şi există o viaţă după necesităţile spiritului; există o problemă a mântuirii,
dar problema aceasta a mântuirii nu se poate rezolva decât în cadrul unei vieţi după
necesităţile spiritului. Deci, mântuirea se poate atinge aci pe pământ, numai că
această mântuire este propriu-zis trăirea după necesităţile spiritului. Evident,
deosebirea aceasta: spirit şi corp, viaţă spirituală şi viaţă după necesităţile trupului,
viaţă păcătoasă după necesităţile trupului, viaţă virtuoasă după necesităţile spiritului,
ideea aceasta este o idee la origine greacă, căci grecii au considerat cei dintâi materia
ca element de corupţiune. Această idee greacă trăieşte însă viu în spiritul european şi
se cristalizează în Scoruş, care zice: aci este raiul şi iadul - în înţelesul că există o
posibilitate de mântuire care nu se poate realiza decât pe calea necesităţii spirituale.
Deci, a trăi după spirit înseamnă a te mântui, înseamnă a te sustrage de la rău. Căci
mântuire ce însemnează decât tocmai ce urmăreşte şi religia; şi, cu alte instrumente,
cu alte metode, pe alte căi, şi filosofia -adică un fel de echilibrare spirituală a ta însuţi.
3. Dacă în adevăr religia însemnează o potenţare a vieţii spirituale, o mântuire
deci în accesoriu a acestei vieţi spirituale, atunci este evident că latura socială a
acestei probleme cade pe planul al doilea. Atunci evident că aşa-numitul Ierusalim
Terestru, care există în toată teologia Veacului de Mijloc, nu poate să fie numita
Civitas Dei a lui Augustin, care nu era decât un fel de aşezare strict morală, a
sancţiunii religioase. Civitas Dei, problema pe care o pune şi o rezolvă Augustin, nu
este aceasta. Căci aceasta este propriu-zis Cetatea lui Dumnezeu, a lui Augustin la
sfârşitul căderii lumei atice - atât şi nimic mai mult.
Vasăzică, problema de morală, nu de religie, cum au spus unii învăţaţi, chiar la
noi în ţară, aceasta este problema care se pune aci. Prin urmare, Civitas Dei nu
rezolvă problema de religie. Formula aceasta, pe care a îmbrăcat-o mai târziu catolicismul
şi pe care a căutat să o generalizeze până la a reduce întreaga viaţă religioasă la
organizarea bisericească, organismul omenesc pe bază religioasă, formula aceasta nu
poate să convină adevăratei religiozităţi, care rămâne în adevăr mântuirea în cadrul
preocupărilor spirituale. Aceasta înseamnă întoarcere de la realitate, întoarcere de la
lumea reală, die grosse Umkehrung, cum a zis un german, pe care o reprezintă
creştinismul în esenţă: trăirea după spirit.
Veţi obiecta, desigur, că nu toate religiile au ca principală preocupare această
trăire după necesităţile spiritului. Nu voi nega lucrul acesta care, aproximativ, este
adevărat, între cărţile de bază ale religiei creştine, ştiţi că intră şi Noul Testament şi
Vechiul Testament. Numai că, interpretarea pe care o dăm noi Vechiului Testament
este o interpretare a noastră, creştină, a mentalităţii de aproape 1700 de ani.
În Biblie, în Vechiul Testament, în cartea Genezei, Dumnezeu este numit
Elohim. Propriu-zis, Elohim nici nu este Dumnezeu, sau este, dacă voiţi, mai degrabă
un Dumnezeu special. D-voastră ştiţi că iudaismul sau mozaismul este monoteist prin
excelenţă. Totuşi Elohim nu este Dumnezeul pe care-l credem noi, pentru simplul
motiv că filologiceşte, gramatical, nu este singular. Singularul este Eloah, iar Elohim
este o formă specială ce nu se găseşte în limba noastră, şi anume un număr special
care nu este nici unul, nici singular, nici plural, ci este numărul parital, perechea.
Eloah este singularul. Prin urmare, Elohim însemnează propriu-zis, în ebraică,
putere, nu spirit. Noi zicem spirit sau Dumnezeu, şi cel ce se închină lui se închină cu
trupul şi cu adevărul, pe când în Biblie, Eloah însemnează cea din urmă putere, iar
Elohim, această colectivitate compusă din două individualităţi, înseamnă puterea
puterilor. Acest număr parital nu însemnează decât un fel de întărire, de
superlativizare a singularului; vasăzică, un fel de putere a puterilor - aceasta
însemnează Dumnezeu acolo.
Pe urmă, mai departe, se vorbeşte iarăşi de un fel tot la Geneză: „Şi spiritul lui
Dumnezeu plutea deasupra apelor". Textul ebraic zice; Va ruah Elohim. Aceasta însă
nu însemnează tot spirit, însemnează tot putere.
Prin urmare, principiul fundamental în iudaism nu este spiritul, ci este puterea
creatoare, care este cu totul altceva decât spirit. Este adevărat că procesul de
creaţiune constă în simpla vorbire: a zis Dumnezeu să se facă lumea şi lumea se făcu.
Prin urmare, numai simpla zicere este suficientă ca să creeze momentul, ca să
fundeze momentul creaţiunii.
În teologia greacă a începuturilor creştinismului - şi o să vorbim despre acest
lucru mai târziu, când vom vorbi despre Dumnezeu - momentul creaţiunii era
înfăţişat altfel, şi anume prin gândire. Nu există, pentru greci, nici o deosebire între a
gândi şi a crea. Dumnezeu creează în momentul în care şi gândeşte. Iată o doctrină
strict spiritualistă. Pentru iudaism, însă, despre procesul de gândire nu se spune
nimic. Dumnezeu zice să se facă; prin urmare, actul de voinţă este propriu-zis ceea ce
se accentuează între toate caracterele divinităţii în iudaism. Momentul voliţional este
acela care se accentuează. Prin urmare, forţa dintr-o dată şi, în al doilea rând,
expunerea, exprimarea unui act de voinţă - Să se facă cutare lucru! Ceea ce este, în
cadrul divinităţii, suficient pentru ca în adevăr să provoace creaţiunea.
Ei bine, Dumnezeu acesta, care a vrut, dă cu totul alt aspect realităţii decât
aspectul pe care-l dă realităţii Dumnezeul spiritual al creştinismului de mai târziu,
trecut prin toată metafizica greacă.
Dar, pe de altă parte, momentul acesta voliţional este hotărâtor pentru întreaga
coloratură a desfăşurării vieţii. Despre cestiunea dacă este cauzalitate sau nu este
cauzalitate, concomitentă sau paralelism - Dumnezeu sau determinările acestea ale
divinităţii sunt determinări secundare, sunt aşa-numite determinări secundare -, o să
vorbim despre ele mai târziu, când vom vedea că aceste determinări secundare sunt
întotdeauna în funcţie de etosul, de structura spirituală a unui popor, prin urmare fac
parte din determinările secundare ale divinităţii. Şi, evident, iudaismul şi-a înfăţişat
un Dumnezeu, după structura spirituală a iudaismului însuşi. Şi acest Dumnezeu,
care în primul moment este forţă şi în al doilea [moment] voinţă, acest Dumnezeu era
fatal să dea o religie mai mult îndreptată spre viaţa socială.
Dar totdeauna asemenea acte de religie sau asemenea acte religioase riscă să se
transforme pur şi simplu într-o disciplină legiferatoare si de aceea propriu-zis religia
ebraică se suprapune cu legea ebraică; iar când viaţa religioasă a iudaismului a
depăşit cadrul acesta, aş zice aproximativ moral şi juridic, atunci s-a ivit, alături de
religia oficială, o altă religie iudaică, adică aceea care este Cabala.
4. Vasăzică, vedeţi verificată prin negaţiune afirmaţia mea de adineauri: nu
există viaţă religioasă decât în cadrul vieţii spirituale; si, în momentul în care o religie
n-are structura aceasta spirituală, ea decade şi se transformă într-un codice de legi;
şi, dacă viaţa religioasă este într-adevăr puternică în acel popor, poporul îşi creează,
alături de religia oficială, o altă religie, care este adevărata religie şi care trăieşte iarăşi
în forme spirituale specifice. Vasăzică, suprapunerea vieţii religioase cu viaţa spirituală
presupune o întoarcere de la necesitatea vieţii practice din mijlocul realităţii
sensibile şi o raportare a individului asupra unui punct dincolo de marginile acestei
realităţi sensibile, în sensul acesta se evidenţiază că preocupările sociale, preocupările
convieţuirii trec pe un al doilea plan. Aşa se explică faptul că în toate religiile, dar
absolut în toate, idealul de viaţă religioasă a fost întotdeauna ascetismul; nu
călugăria, întrucât călugăria în domeniul bisericei catolice--nu este propriu-zis un
ascetism, o potenţare a vieţii spirituale, o singularizare pentru facerea mai frecventă a
contactului cu divinitatea; ci congregaţiunea, confraternitatea din sânul unei
mănăstiri reprezintă, în cadrul religiunii catolice, urmăreşte aducerea aminte a lui
Civitas Dei a lui Augustin, model de viaţa socială pentru toţi cei dimprejur. De aceea
mănăstirile din Apus, de cele mai multe ori sunt în mijlocul oraşelor, în mijlocul
aşezărilor omeneşti. Tocmai pentru ca viaţa aceasta să servească de exemplu celorlalţi
creştini, în Răsărit însă lucrul se întâmplă altfel: mănăstirile sunt în adevăr locaşuri
de reculegere, oamenii se retrag în afară de oraş şi duc o viaţă cu un ritual, un
program după care viaţa se scurge, dar programul acesta nu este făcut în vederea
înlesnirii vieţii în mănăstiri, ci programul acesta reprezintă pentru noi, răsăritenii, o
disciplină spirituală care înlesneşte legătura cu Dumnezeu, în Ţara Românească
continuarea logică a vieţii monahale este sihăstria, trăirea unuia singur în faţă numai
cu preocupările lui religioase şi, mai departe, în faţă numai cu divinitatea.
Vasăzică, vedeţi în ce se fundează, în afară de fundarea sistematică, fundarea
dogmatic-istorică, vedeţi încă în ce se fundează caracterul asocia! al religiei, al actului
religios în genere.
5. Cu consideraţiile acestea, suntem oarecum la sfârşitul problemei celei de-a
doua pe care am pus-o, şi anume: consideraţiuni generale asupra expresiunii actului
religios, doar că impresiunea mea este că am intervenit ordinea normală a
problemelor, pentru că expresiunea aceasta a actului religios nu este posibilă decât în
momentul când între actul religios şi expresiunea însăşi se interpune convingerea
religioasă, adică actul religios dă, ca un fel de precipitat, o convingere, care
convingere trece de se exprimă pe urmă în formele pe care vi le-am expus, adică în
morala religioasă, în cult, despre care am vorbit rândul trecut.
Problema convingerii religioase este poate cea mai dificilă dintre toate
problemele din filosofia religiei, nu numai din punctul de vedere al cercetărilor
asupra, dar şi prin faptul că cercetările asupra acestui fenomen sunt foarte reduse.
Este adevărat, eu personal nu prea cunosc în legătură cu problema convingerii
religioase decât foarte puţină literatură: Ritschl, Hegel, Schleiermacher. Problema
însă e dificilă şi din alte motive; pentru că, nu este vorba numai de a stabili ce însemnează
convingere religioasă, în ce constă convingerea religioasă, ci şi de a analiza
această problemă în funcţie de alta, cu mult mai complicată, si care azi scapă complet
cercetărilor filosofice, şi anume, de a lămuri problema în funcţie de problema
cunoaşterii religioase.
6. Este o veche părere a mea, pe care n-am ajuns încă să o fundez teoretic în
amănunte; nu că, anume, cea mai de seamă problemă a filosofici este în adevăr
problema cunoaşterii -cum spune toată lumea -, dar că, în cadrul problemei cunoaş-
terii, iarăşi cea mai de seamă problemă este stabilirea gradelor de cunoaştere. Nu este
un singur fel de cunoaştere, ci sunt mai multe, după cum mai multe sunt şi
necesităţile din cari noi cunoaştem. Există anume grade, trepte de cunoaştere, care ne
duc de la cunoaşterea imediată a sensibilului până la cunoaşterea absolută. Ei bine,
problema aceasta este necunoscută în filosofie. M-aţi auzit adeseori făcând deosebiri
superficiale între ştiinţă şi filosofic, între felul ştiinţific de cunoaştere şi felul filosofic
de cunoaştere. Dar elementul care, pentru mine, se evidenţiază în chip absolut,
indeniabil pentru mine faţă de deosebirea ştiinţifică şi cea filosofică, este încă mai
accentuat atunci când avem în vedere cunoaşterea propriu-zis religioasă.
Ei bine, problema aceasta nu o s-o desfăşor în toată plenitudinea în faţa dvoastră,
între altele pentru motivul că - pentru a fi sincer - eu însumi nu stăpânesc
această problemă. Dar oarecari indicaţiuni o să vă dau, pentru ca să vedeţi în ce
direcţie se poate mişca, sau care ar fi calea de urmat pentru rezolvarea acestei probleme
care este, în adevăr, problema crucială în preocuparea noastră filosofică, atunci
când în adevăr filosofic, pentru noi, înseamnă împăcare cu sine însuşi.
S-a spus uneori că ştiinţa şi filozofia ar fi un fel de cunoaştere analitică, un fel de
cunoaştere în bucăţi a realităţii şi că religia este tocmai activitatea unificatoare pe
care spiritul omenesc o exercită asupra întregii existenţe. Aceasta a spus-o
Schleiermacher. Nu pot să primesc definiţiunea aceasta. Este adevărat că ştiinţa
propriu-zisă are o activitate de cunoaştere în felii; este aşa de adevărat lucrul acesta,
încât mi se pare absurd să se vorbească de ştiinţă. Nu există o ştiinţă, există mai
multe ştiinţe. Iar în cadrul ştiinţelor, nu există o singură matematică, ci mai multe
matematici. Se poate vorbi de ştiinţă propriu-zisă, adică de ştiinţă ca un colectiv, nu
ca material propriu-zis de cunoaştere, ci ca metodă generală şi ca rezultate obţinute,
ca limite pe care acest instrument de cunoaştere le impune spiritului nostru, în sensul
acesta de existenţă a ştiinţei, adică de existenţă a unei anumite metode de cunoaştere,
care corespunde unor anumite necesităţi ale noastre şi care împinge această
cunoaştere până la anumite limite, suficiente pentru necesitatea din care purcede
această cunoaştere, în înţelesul acesta, este o ştiinţă, altfel însă, nu. Altfel, există
ştiinţe, adică aspecte izolate ale realităţii. Pentru că, după cum am mai avut ocaziunea
să v-o spun, ştiinţele propriu-zise nu se definesc prin obiectul lor, ci prin metodă, şi
nu atât nici prin aceasta, cât prin orientare, prin unghiul sub care noi privim
obiectele, adică realitatea sensibilă din jurul nostru, în sensul acesta, aşadar, ştiinţele
ne dau în adevăr o cunoştinţă dezintegrată a realităţii, ne dau aspecte succesive ale
acestei realităţi, după unghiul de vedere în care ne aşezăm. Şi până aci, definiţiunea
lui Schleiermacher se poate primi. Dar vine filosofia. Filosofia aceasta nu mai este
propriu-zis acelaşi lucru, ea nu mai constă din anumite compartimente, din anumite
sertare ale spiritului nostru; filosofia aceasta nu mai este acea cercetare din anumite
unghiuri de vedere; dar, evident, sunt şi aceste unghiuri, ce ne dau diferite discipline
filosofice, ce ne dau nouă morala, metafizica, teoria cunoştinţei, care ne dau o
psihologie ce iese din cadrul filosofici propriu-zise.
Dar toate aceste unghiuri, toate aceste puncte de vedere, nu-şi au scopul în ele
însele; ci ele nu sunt, la rândul lor, decât tocmai instrumente pentru vederea de
ansamblu la care trebuie să ajungem prin filosofic, instrument care stă într-o anumită
legătură, misterioasă uneori, pentru că adaptarea unui punct de vedere într-unul din
aceste compartimente ale filosofici aduce după sine o întreagă corelaţiune de puncte
de vedere în celelalte compartimente. Dar însăşi această legătură misterioasă este o
indicaţiune că ultimul ţel sau, mai bine zis, ultimul resort al activităţii filosofice este
tocmai această activitate unificatoare a spiritului nostru, necesitatea spiritului nostru
de a-şi crea o vedere de ansamblu asupra întregii realităţi.
7. Vasăzică, considerată filosofia aşa cum o înfăţişez acum - care este, după cum
aţi auzit de atâtea ori, un punct de vedere foarte acceptabil în genere -, considerată
astfel filosofia, deosebirea care se face între conştiinţa ştiinţifică şi conştiinţa religioasă,
pe tema secţionării şi a integrării universului, nu mai subzistă, căci în cazul
acesta filosofia ar intra în cadrul religiei, ceea ce nu ar fi exact. Şi atunci, s-a încercat
o altă definiţiune şi s-a spus: da, însă, în plus, religia se ocupă cu problema
dumnezeirei. Nici această determinare nu este suficientă, pentru motivul că problema
divinităţii apare, sub o formă sau alta, şi în filosofic. Nu există sistem filosofic
complet încheiat care să nu ajungă, mai curând sau mai târziu, la un punct limită,
care este Dumnezeu - fie că acest Dumnezeu este materie, fie că este universul, ca la
panteişti, fie că este o Idee supremă de bine, ca la platonicieni etc.; dar toate ajung la
un punct limită, izvor al întregii vieţi şi al întregii realităţi, şi, în acelaşi timp, fundare
a întregii realităţi.
Deosebiri evident că trebuie să existe între filosofic şi religie, dar deosebirile
acestea nu vin de la obiect, ci probabil că vin din altă parte: întâi, de la rolul pe care
obiectul îl joacă în preocuparea filosofică sau în cea religioasă; şi, în al doilea rând, de
la felul cum se ajunge la acest obiect, pe o cale sau pe cealaltă. Căci d-voastră aţi văzut
că, pe calea religioasă, ajungerea la Dumnezeu se face prin identificare (despre
lucrurile acestea, am mai vorbit în treacăt), iar dovedirea existenţei lui Dumnezeu se
face pe calea trăirei; pe câtă vreme în filosofic, punctul acesta limită, Dumnezeu, este
rezultatul unui întreg şir de cercetări ale raţiunii noastre - şi în metafizică în special.
8. Vasăzică, există o deosebire între filosofic şi religie, dar deosebirea aceasta
provine din instrumentul sau din căile pe cari ajungem la obiect într-o parte sau în
cealaltă. Evident că drumurile acestea nu sunt aşa de lungi, unul ca şi celălalt, adică
nu duc ambele tot aşa de departe; căci dacă acelaşi ar fi rezultatul cercetării filosofice
şi rezultatul cercetării religioase, natura aceasta, care este atât de armonică, nu ar fi
creat dublete. Şi, în fapt, nici nu se ajunge la acelaşi rezultat, pentru că ultimul punct
la care ajunge filosofia este în adevăr un punct limită, în înţelesul matematic al
cuvântului, adică un punct către care conştiinţa noastră tinde totdeauna, dar pe care
nu-1 atinge niciodată. Nu există cunoaştere a lui Dumnezeu pe cale metafizică; există
însă altceva: postularea ca necesitate a lui Dumnezeu pe cale metafizică. Pe câtă
vreme în ordinea religioasă există o cunoaştere a divinităţii, şi anume o cunoaştere
imediată, cu alt instrument decât acela al raţiunii, o cunoaştere imediată, adică o
trăire a acestei realităţi ultime.
Vasăzică, vedeţi cam care este calea pe care trebuie să urmărim problema
aceasta a deosebitelor cunoaşteri (ştiinţifică, filosofică şi religioasă): nu o definiţie a
acestor cunoaşteri în funcţiune de obiect - obiectul este acelaşi -, ci o determinare a
acestor feluri de cunoaştere pe calea metodelor de lucru.
Conştiinţa religioasă, după cum ştiţi, este în legătură cu aşa-numita credinţă.
Despre credinţă propriu-zis n-am să vorbesc prea mult. Cine vrea să se intereseze de
problema aceasta, poate să găsească, de la Hegel încoace, literatură suficientă, cu
toate că Hegel consideră problema credinţei în legătură cu problema cultului. Analiza
pe care el o face este destul de satisfăcătoare. Subliniez însă legătura aceasta, dintre
credinţă şi cunoaşterea religioasă, tocmai pentru ca să arăt caracterul emoţional, as
zice, al cunoaşterii acesteia religioase.
9. Emoţiunea este, fără îndoială, genetică şi, logiceşte, primordială nouă,
cunoştinţei umane, pentru simplul motiv că ea este piatra de încercare, etalonul,
măsura pentru individualitatea noastră, a eului nostru. Numai în momentul în care
intervine emoţiunea, intervine o sesizare a eului omenesc. Vasăzică, personalitatea
noastră este întotdeauna în funcţie de emoţiune, în înţelesul că emoţiunea, după cum
spuneam încă acum patru ani, când întâmplător făceam un curs de psihologie , este
rezultatul unei raportări a mediului ambiant la realitatea noastră personală sau la
realitatea personalităţii noastre psiho-fizice; adică, mai pe scurt, eu am impresiunea
din lumea din afară. Această impresiune îmi este plăcută sau neplăcută. Ei bine,
plăcerea sau neplăcerea este primul moment în determinarea personalităţii mele.
Personalitatea mea propriu-zis nu se defineşte dinăuntru în afară, ci din afară
înăuntru. Personalitatea mea este un întreg sistem de negaţiuni: nu pot să sufăr
cutare, n-am plăcerea cutare etc. Excluziunile acestea pe cari le fac de la mine încolo
mă definesc pe mine negativ, din afară înăuntru, si numai după ce am înlăturat tot
ceea ce nu-mi place, atunci încep să mă încheg eu propriu-zis ca personalitate, ca
personalitate priho-fizică, pentru că sunt acum în domeniul propriu-zis al psihologiei.
Vasăzică, în sensul acesta, în adevăr, emoţiunea este un element primordial în
închegarea, în constituirea personalităţii umane, şi faptul acesta este cu atât mai
caracteristic pentru religie, care pentru noi este una dintre activităţile, iarăşi, fundamentale
ale spiritului uman. Prin urmare am stabilit că primul element în
cunoaşterea religioasă este de natură emoţională. 
1 Cunoaştere şi valorificare a personalităţii umane
2Cercetare ştiinţifică şi atitudine filosofico-religioasă
3Echilibrul spiritual. Stăpânire, trăire şl mântuire filosofică
4Soluţia religioasă a mântuirii
5 Digresiune, Hegel şi Feuerbach
6Egoism şi altruism
7Caracterul individual al actului religios şi altruismul
8Caracterul asocial al ascetismului
9Iubirea ca lege normativă şi ca lege naturală
10„Iubeşte pe aproapele tău..." - adică: vino-ţi în fire!
Aţi văzut că este imposibil să se stabilească caracterul special pentru credinţa
religioasă, dacă plecăm de la cercetarea obiectului la care se aplică această cunoştinţă;
şi anume, pentru simplul motiv că o vedere de ansamblu asupra universului are şi
filosofia, pe de o parte; iar pe de altă parte, pentru că problema divinităţii cade nu
numai în domeniul de cercetare al religiunii, ci şi în cel al metafizicei, începusem însă
să cercetăm alt domeniu, şi încercasem să scoatem o altă orientare în cadrul căreia sar
putea stabili caracterul specific al conştiinţei religioase. Vă amintiţi că vă
atrăsesem atenţia asupra faptului fundamental că determinarea personalităţii noastre
începe propriu-zis cu chemarea la viaţă a substratului emoţional din personalitatea
noastră psiho-fizică.
1. Spuneam, anume, că primordial şi de cea mai mare importanţă pentru
determinarea personalităţii umane este faptul că orice cunoştinţă din afară se
raportează, totdeauna, la eul nostru ca entitate psiho-fizică cu ajutorul emoţiunii, sau
are ca precipitat, dacă voiţi, emoţia. Aduceam aminte că materia de cunoaştere în
general este dată nouă prin senzaţiuni şi că senzaţiunile acestea capătă caracterul de
aprobabile şi dezaprobabile, devin prin urmare aprobabile sau demne de a fi
înlăturate după felul în care ele se adaptează personalităţii noastre psiho-fizice sau nu
se adaptează. Este evindent că în procesul acesta de asimilare a senzaţiunilor, este
însuşi procesul de cunoaştere. Evident că toate aceste senzaţiuni devin prelucrate în
conştiinţa noastră şi că, cu ajutorul operaţiunilor ceva mai radicale ale actelor în
primul rând, si anume ale actului de cunoaştere în special, acest material este ridicat
până la generalizările cari sunt în genere considerate ca un fel de material al - hai să
zicem -raţiunii.
Dar ceea ce este interesant în tot acest proces de cunoaştere pentru ceea ce
urmărim noi aci este că elementul emoţional despre care vă vorbeam stă ataşat la
baza acrului de cunoaştere; aşa că, propriu-zis nu există cunoştinţă fără valorificare;
orice cunoştinţă este o judecată de valoare. Mai precis, starea emoţională, actul
emoţional nu întovărăşeşte, ci conduce propriu-zis procesul de cunoaştere.
Această problemă, ceva mai largă, a cunoaşterii, vă atrag atenţia că a apărut
pentru prima oară în filosofia religiei. Toată şcoala de la Baden, cu Ritschl,
Windelband, Lask, chiar dacă acesta merge către un obiectivism, la urmă toată
această şcoală nu face decât să reia problema pusă în filosofia religiei întâi, şi anume
problema pusă de Ritschl. Albrecht Ritschl este, prin urmare, întemeietorul ei, al aşanumitei
filosofii a valorii, la modă până acum vreo 10 ani. Că este natural ca în
domeniul filosofiei religiei să se pună mai întâi problema aceasta, este o constatare
care stă la-ndemâna d-voastră. întrebarea este: valorificare există în tot procesul de
judecată? Dar însuşi faptul acesta, al valorificării, este suficient pentru ca să
determine actul de cunoaştere religioasă? Pentru că aceasta a fost prima afirmaţie pe
care noi am început să o analizăm polemic aci, fără să o enunţăm. Schiţa pe care v-am
făcut-o eu, de proces al cunoaşterii, arată că această valorificare emoţională este un
element general al cunoaşterii, deci nu este specific cunoaşterii religioase. Totuşi,
trebuie să facem câteva încercuiri. Anume, în considerarea ştiinţifică a realităţii, deci
în procesul de cunoaştere ştiinţific, valorificarea aceasta, având ca origine un proces
emoţional, există, dar ea este pusă în funcţiune de interesul pe care noi îl acordăm
realităţii. În considerarea ştiinţifică a realităţii, accentul fundamental al interesului
cade pe însăşi această realitate, pe legăturile dintre diferitele fenomene, pe înfăţişarea
obiectivă a acestor realităţi. Valorificare sigură nu există, dar ţelul valorificării
acesteia este stabilirea de unitate, în cadrul realităţii obiective, în afară de noi. Pe câtă
vreme în cunoştinţa filosofică, care nu este cunoştinţă religioasă, valorificarea aceasta
capătă un nou sens; şi anume, toată realitatea obiectivă nu există în consideraţiunea
filosofico-religioasă decât în funcţiune de anumite necesităţi interioare.
2. Vasăzică, personalitatea umană care, în cazul cercetărilor ştiinţifice, mai mult
sau mai puţin se pierde în faţa realităţii, personalitatea acesta umană care-şi
subordonează vasăzică existenţa ei existenţei obiective a realităţii, îşi cere drepturile
ei speciale în consideraţiunea filosofico-religioasă.
Şi atunci, de unde valorificarea de origine emoţională este, în consideraţiunea
aceasta ştiinţifică, pendinte de ţelurile ştiinţifice, ea nu mai este dependinţe în cazul
cel de-al doilea, ci valorificarea emoţională este însuşi scopul conştiinţei acesteia
filosofico-religioase, pentru că în cadrul acestei preocupări filosofico-religioase
personalitatea umană se plasează chiar în centrul realităţii acesteia şi potrivit
realităţii acesteia, după necesităţile ei. Deci, în acest al doilea caz, personalitatea
generală psiho-fizică umană absoarbe într-însa întreaga realitate şi devine ea unitate
de măsură pentru realitatea aceasta. Vasăzică, conştiinţă valorificatoare şi într-un caz
şi într-altul. Numai că, în cazul cercetării ştiinţifice, o conştiinţă valorificatoare
dependentă, iar în cazul cel de-al doilea, o conştiinţă valorificatoare independentă;
adică, valorificarea existenţelor pentru ele însele, întrucât valorificările acestea sunt
părţi integrante din conştiinţa noastră fllosofico-religioasă.
Cu observaţiunea aceasta se face, precum vedeţi, o separaţie deocamdată între
domeniul cercetării ştiinţifice şi domeniul cercetării filosofico-religioase. Dar încă nu
avem propriu-zis o deosebire sau un caracter ştiinţific al cunoştinţei religioase ca
atare. Acest caracter specific cred că-l putem căpăta dacă facem un pas mai departe şi
dacă analizăm anume care este atitudinea, care este punctul de ajungere al procesului
de cunoaştere.
Ştiţi aproximativ, din consideraţiunile pe cari le-am făcut, ce însemnează
atitudine religioasă. Atitudine religioasă însemnează interpretarea existenţei după
necesităţile noastre - prima problemă -; iar a doua, punerea acestei existenţe în acord
cu noi înşine cu ajutorul unui element extramundan; cu alte cuvinte, considerarea
religioasă a realităţii însemnează punerea şi rezolvarea problemei mântuirii.
3. O explicaţie. Pricina sufletească sau originea actului religios stă în neliniştea
conştiinţei umane. O conştiinţă umană într-un perfect echilibru n-are nevoie de act
religios, poate să trăiască perfect închisă în ea însăşi. Ea n-are probleme de rezolvat.
O problemă de rezolvat nu există decât într-un domeniu în care echilibrul spiritual
este rupt. Ruperea echilibrului acesta spiritual pune imediat necesitatea restabilirii
acestui echilibru şi considerarea religioasă, trăirea religioasă a existenţei cere tocmai
o cale de ajungere; şi considerarea filosofică a existenţei este tot o cale de ajungere la
rezolvarea acestei probleme, numai că este o deosebire: a stăpâni filosoficeşte
existenţa sau, cu alte cuvinte, a te stăpâni pe tine însuţi, a stabili între forţele tale
spirituale un echilibru stabil, însă în ultimă analiză, a te ridica deasupra întregii
existenţe, a avea conştiinţă de caducitatea întregii existenţe, faţă de perenitatea
spiritualităţii tale, a te ridica, prin urmare, printr-o disciplină spirituală specială, a
ridica viaţa ta spirituală deasupra existenţei economice, însemnează a stăpâni pur şi
simplu existenţa, adică însemnează a avea puterea să o afirmi sau să o negi. Aceasta
însemnează propriu-zis a stăpâni. Stăpânim un lucru când putem să-l afirmăm sau
să-l negăm. Adică, cum afirmăm sau negăm? Când putem să ni-l apropriem, să-l
facem folositor pentru noi, sau să trăim fără el. Într-un înţeles mai restrâns, a nega
un lucru însemnează a-l distruge pur si simplu, în înţelesul acesta mai larg, filosofic,
când ceea ce se pune faţă în faţă este conştiinţa umană şi însuşi cosmosul, fără ideea
de divinitate, atunci a nega însemnează a putea să trăieşti ignorând toate necesităţile
tale care sunt condiţionate de cosmos. De aceea există o salvare, o mântuire filosofică.
O astfel de mântuire filosofică o găsiţi realizată în Spinoza. Tot aşa mântuirea
filosofică o găsiţi realizată în Goethe. Forma de echilibru spiritual realizată de
personalităţile acestea - imensă, fără pereche în toată istoria culturii omeneşti, a lui
Goethe - este tocmai o stăpânire a
cosmosului fără ajutorul divinităţii; şi, în genere, toate religiile cari, pornind de
la un punct de vedere panteist, alunecă înspre o filosofic pur si simplu panteistă, toate
aceste religii sau toate aceste formule sunt formule de rezolvare filosofică a problemei
mântuirii. Problema lui Faust e foarte simplă: concluzia la care trebuie să ajungă
Faust, dacă este vorba să ajungă în stăpânirea formulei fericirei, este: omul îşi este
suficient lui însuşi, omul poate să trăiască singur, împăcat cu el însuşi. Iată un fel de
rezolvare a problemei mântuirii, felul filosofic. Felul acesta de rezolvare a problemei
este foarte bun pentru unele temperamente; pentru alte temperamente, care iscodesc,
care iau filosofia în serios şi care cer filosofici prin urmare să dovedească toate
lucrurile pe care le afirmă - pentru că aceasta este filosofia, o interpretare a realităţii
şi o trăire a realităţii pe bază de dialectică raţională -, vasăzică, oamenii care iau în
serios filosofia - şi caută să o cerceteze în instrumentele ei şi în pretenţiile şi în
fundările ei - ajung la o vreme la concluzia că panteismul acesta filosofic nu se ţine în
picioare. Despre lucrul acesta poate că vom avea prilejul să vorbim mai târziu, căci
propriu-zis analiza problemelor acestea cade în domeniul metafizicei.
4. Vasăzică, soluţia panteistă nu este o soluţie definitivă; şi atunci, problema
aceasta a mântuirii, pe care o înfăţişarăm noi în limite mari, îşi mai găseşte o altă
soluţie, şi anume soluţia religioasă, în ce constă soluţiunea religioasă?
Problema, precum am spus, este de a se împăca cosmosul cu omul. Aceste două
elemente, puse faţă în faţă, cari se destramă şi se sfârtecă unul pe altul, trebuiesc puse
de acord: existenţa cosmosului nu mă împacă sau existenţa mea nu se împacă cu
cosmosul. Conflictul acesta, pe care aţi văzut cum îl rezolvă filosofia, se rezolvă în
religie, se rezolvă cu ajutorul intervenţiei divinităţii; deci, soluţia religioasă a
problemei salvării este împăcarea personalităţii umane cu existenţa cu ajutorul lui
Dumnezeu. Şi atunci, în domeniul conştiinţei, calea pe care o urmează procesul
acesta de împăcare stă la-ndemâna d-voastră, o cunoaşteţi adică imediat: este
procesul religios, cunoaşterea; emit, stabilesc sau statornicesc anumite judecăţi de
valoare. Orice cunoaştere conţine o judecată de valoare, am spus-o. Al doilea, aceste
judecăţi de valoare sunt întotdeauna de sine stătătoare.
Am spus, în al doilea rând, că consideraţiunea filosofico-religioasă a realităţii
este o valorificare independentă; şi, în fine, în al treilea rând, punerea mea în acord
cu universul şi cu judecăţile acestea de valori de sine stătătoare, emise de personalitatea
umană, sunt întotdeauna raportate la divinitate. Aceste trei elemente sunt
suficiente pentru a deosebi conştiinţa ştiinţifică, conştiinţa filosofică si conştiinţa
religioasă.
Vedeţi, prin urmare, că obiectul nu era determinant pentru deosebirile acestea
şi vedeţi acum că structura conştiinţei este determinantă, adică scheletul propriu-zis,
scheletul procesului de cunoaştere dă câteva elemente care sunt hotărâtoare, specifice
pentru valorificările conştiinţei.
Cred că definiţiunea aceasta caracteristică - căci, vă repet, cunoaştere religioasă
înseamnă emitere de judecăţi de valoare independente, raportate la divinitate -, cred
că această caracteristică este suficientă pentru a caracteriza conştiinţa religioasă ca
atare.
Ar urma să vedem care este mecanismul acestei cunoaşteri. Dacă, de pildă, să
zicem, cunoştinţa ştiinţifică întrebuinţează conceptul de cauzalitate, în adevăr acest
concept de cauzalitate are o funcţiune precisă şi identică în jurul conştiinţei religioase
sau nu?
Vasăzică, aceasta ar fi problema care se pune acum. Structura aceasta a
conştiinţei religioase o cunoaştem. Ar trebui să urmărim momentele acestei structuri,
amănuntele acestei structuri, etapele în care această conştiinţă înaintează.
5. Mai înainte însă de a trece la această problemă, as vrea să fac o digresiune.
Hegel reduce oarecum toată existenţa reală la un fel de activitate a spiritului în
general. El crede că chiar activitatea noastră religioasă nu este decât tot un fel de
realizare a acestei vieţi a spiritului. Potrivit părerii acesteia, unii dintre hegelienii de
stânga au spus odată că această afirmaţie nu poate să fie primită decât cu anumite
îngrădiri. Şi anume, el zice că activitatea religioasă nu este propriu-zis o activitate de
realizare a spiritului, ci că activitatea religioasă porneşte oarecum din substratul
emoţional al vieţii noastre şi corespunde unei necesităţi, unei dorinţe sau unei
tendinţe, unor tendinţe ale vieţii noastre afective. Dar aceasta nu este tocmai aşa de
neîndreptăţit, cum pare la prima vedere sau cum, în fine, a fost întâmpinată în istoria
literaturii filosofico-religioase. Eu vă amintesc lucrul acesta mai de departe, pentru că
am impresiunea că lucrurile pe cari le-am spus eu aci, în faţa d-voastră, au provocat
la unii dintre d-voastră oarecare nedumerire. D-voastră ştiţi ce este un curs de
filosofic şi cum trebuie el făcut. Eu însă am părerile mele, astfel încât rup câteodată
linia aceasta a cursului de filosofie făcut după toate reţetele şi legile stabilite de
demult, ca să stau mai aproape de d-voastră şi să mă interesez de ceea ce vă
interesează pe d-voastră., nu pe mine. Mi se pare că cele spuse de mine în lecţiunea
trecută au produs, la unii dintre d-voastră, oarecare nedumeriri, cari sunt în legătură
- o să vedeţi imediat - cu introducerea aceasta, cu Hegel şi cu Feuerbach.
Părerea pe care am emis-o, pe care am desfăşurat-o în ultimele două lecţiuni
consecutive, este că, la urma urmelor, activitatea religioasă este o activitate
individuală, în afară de constrângerea socială, că ea se sprijină tocmai pe cealaltă
părere, că activitatea religioasă corespunde unei necesităţi strict personale. Că nu este
propriu-zis raţiunea obiectivă care realizează, în sens hegelian, viaţa religioasă, ci că
sunt necesităţi unice şi individualizate ale personalităţii umane în genere, necesităţi
cari închid o mare parte de viaţă emotivă, emoţională activă, care determină această
activitate.
Contra lui Feuerbach s-a făcut obiecţiunea că atunci toată activitatea religioasă
ar fi activitate egoistă şi poate că şi unele din concluziunile pe cari d-voastră le-aţi tras
din lecţia trecută au fost în acest sens.
6. Dacă în adevăr nu există nici o legătură necesară între diferiţi indivizi în actul
religios şi prin viaţa religioasă, atunci nu cumva această activitate este în adevăr
egoistă? Egoismul şi altruismul sunt forme, fără îndoială, opuse; dar opoziţiunea
aceasta nu este necesară. Puteţi să spuneţi: unele acţiuni individuale cari nu au în
vedere pe ceilalţi, nefiind acţiuni altruiste, sunt funciarmente egoiste; aceasta însă nu
înseamnă că aveţi în totul dreptate. Căci individualului i se opune socialul. Dar între
individual şi social mai există o poziţiune, şi anume există asocialul. Adică, între
egoism şi altruism nu există nici o poziţiune intermediară, şi dacă d-voastră
consideraţi activitatea socială ca o poziţiune, ca o activitate altruistă, atunci
consideraţi activitatea individuală ca o activitate egoistă. Dar stabilirea aceasta de
corelaţiune nu este exactă, nu este îndreptăţită, pentru simplul motiv că dincolo mai
există şi poziţiunea aceea asocială. Asocial înseamnă: nu mă interesez de ceilalţi.
Egoist înseamnă altceva, înseamnă: valorificarea existenţei celorlalţi pentru mine.
Propriu-zis activitate egoistă şi activitate altruistă înseamnă cam următorul lucru:
activitate altruistă sau acţiune altruistă este o acţiune al cărei rezultat priveşte pe mai
mulţi, al cărei rezultat se răsfrânge asupra mai multora, al cărei rezultat este dorit de
mai mulţi. O acţiune egoistă este o acţiune al cărei rezultat este dorit numai de mine.
Caracterizarea aceasta este destul de largă ca să cuprindă cazuri ceva mai
neprecise. Ştiţi că La Rochefoucauld a zis că toate acţiunile noastre sunt egoiste şi a
avut destulă dialectică şi sofistică ca să impună în timp această vedere. Chiar
încercarea mea de a separa acţiunile egoiste de cele altruiste verifică o mulţime de
alte cazuri. Presupuneţi că sunt un om extraordinar de mare şi că de existenţa mea
depinde existenţa unei ţări sau a unei întregi stări de lucruri. Acţiunea pe care as faceo
pentru conservarea mea nu ar fi egoistă, ci ar fi altruistă, pentru simplul motiv că
acţiunea mea ar interesa, în afară de mine, pe o mulţime de alţi oameni. Vasăzică,
egoism sau altruism înseamnă acţiune cu rezultat pentru mai mulţi sau acţiune cu
rezultat pentru unul singur.
În actul religios, lucrurile nu se petrec aşa. Acţiunea pe care o fac eu propriu-zis
are un interes extramundan şi o răsfrângere personală.
Întrucât acum rezultatul acestei acţiuni interesează pe unul sau pe celălalt?
Evident, mă interesează pe mine personal, dar face rău cuiva? în al doilea rând, se
face bine cuiva? Problema egoismului si a altruismului în actul religios nu este o
problemă care să atingă însuşi mersul chestiunii. Actele pe cari le facem noi sub
influenţa actului religios, sub influenţa vieţii religioase, devin altruiste sau, hai să
zicem, egoiste, numai în al doilea rând.
7. Ce este nelămurit în toată problema aceasta? Cum se face că nu există religie
care să nu recomande să trăieşti bine cu lumea cealaltă, să faci bine peste tot? Adică,
cum se face că nu există religie care să nu emită concepte de altruism pentru
activitatea ta? Cu alte cuvinte, dacă actul religios nu priveşte decât pe individ, cum se
face că activitatea individului din viaţa religioasă este binefacere pentru ceilalţi?
Aceasta este problema precisă pe care vreau să o pun în faţa d-voastră. Nu cumva, zic
ceilalţi, este de esenţa acrului religios ca el să aducă după sine acţiunea altruistă? Şi
dacă este adevărată esenţa aceasta a actului religios, atunci nu cumva în adevăr acest
act religios este condiţionat social, este un act care să presupună întreaga societate
stând la spate si beneficiind de actul acesta religios? Dacă da, atunci tot ce am spus
ieri şi alaltăieri, în cele două lecţii precedente, n-are nici o valoare. Vasăzică, indirect,
pe altă cale, eu atac problema care pentru unii dintre d-voastră a format un sâmbure
de nelămurire.
O acţiune are două sensuri: sensul fundamental, pentru care este făcută, si are
sensul întâmplător, pe care-1 capătă din mediul ambiant. De pildă, eu plec de aci să
mă duc la cafenea. Aceasta este acţiunea. Este în Bucureşti un om care, de câte ori mă
vede, i se face rău, să presupunem, în drum spre cafenea, la un colţ de stradă, îmi iese
înainte omul acela. Eu nu l-am văzut şi nici nu bănuiam că am să-l întâlnesc, căci în
cazul acesta poate că ocoleam pe altă stradă, ca să nu-i vie rău. El mă vede şi îi vine
rău. Acţiunea mea poate să fie interpretată în două feluri. Poate să fie interpretată
fără ca eu să ţin seama de ce a provocat mersul meu la cafenea, dar poate să fie
interpretată şi în sensul celălalt, fără să ţin seama de ducerea mea la cafenea. Dacă eu
zic: m-am dus la cafenea, am făcut o acţiune inofensivă. Dacă eu zic însă: dacă mă duc
la cafenea, fac pe unul să înverzească, atunci acţiunea mea nu mai este inofensivă. Ei
bine, aci este întrebarea: cum judecăm noi propriu-zis acţiunea noastră? Dacă eu, în
acţiunile mele, sunt determinat de toate ambianţele, atunci este evident că acţiunea
mea este sub înrâurirea societăţii şi acţiunea mea are răsfrângere asupra societăţii,
societatea este un element care intră în socotelile, în determinările, în hotărârile
mele. Dacă eu nu ţin seama însă de acest element, atunci evident că pe mine mă
hotărăsc numai necesităţile mele personale. Dacă eu zic: mă duc pur şi simplu la
cafenea să beau un ceai, fac o acţiune socială? Nu. Fac o acţiune antisocială? Nu.
Interesul social lipseşte cu desăvârşire. Mă duc să cumpăr un kilogram de mere ca să
le mănânc. Este social sau antisocial? Nu este nici social, nici antisocial; lipseşte
elementul de social. Şi atunci eu zic: acţiunea aceasta este asocială.
Acelaşi lucru se întâmplă în actul religios. Raporturile mele cu divinitatea şi
toate actele pe care le fac eu în vederea stabilirii acestor raporturi cu divinitatea sunt
acte care nu privesc pur şi simplu societatea, ci sunt afacere personală a mea. Că ele,
într-un fel sau altul, se pot răsfrânge asupra societăţii, este adevărat, dar numai întru
atât ar fi actul meu determinat de elementul social, întru cât hotărâtor pentru drumul
urmat de acţiunea mea ar fi tocmai momentul acesta social.
8. Acum, evident că cele mai multe religii au această contra-faţă morală; adică,
actele pe care le face un om cu viaţă religioasă nu sunt acte împotriva societăţii. Dar
aceasta este pur şi simplu o anexă a actului religios, nu este actul religios [propriuzis].
În momentul în care eu nu voi mai considera cu necesitate, ca strict necesară,
decât legătura mea cu divinitatea şi mă dezinteresez de efectele sociale ale actelor
mele, în momentul acela încetez să fiu religios? Nu. Şi probă că este aşa, spuneam că
cea mai înaltă treaptă de viaţă religioasă o reprezintă, în general, ascetismul. Care
este influenţa ascetismului asupra societăţii? Nulă; nici măcar ca exemplu nu lucrează
ascetul asupra societăţii, pentru simplul motiv că el este ignorat cele de mai multe ori.
Credeţi d-voastră că astăzi nu există în omenire asceţi? Credeţi că nu există asceţi în
Ţara Românească? Sigur că trebuie să existe. Şi totuşi, nu-i ştie nimeni. Trăiesc ei
viaţa religioasă sau nu? Desigur că o trăiesc. Această activitate a lor este socială sau
antisocială? Nici una, nici alta; este, pur şi simplu, asocială.
9. Dar, spuneţi d-voastră: foarte bine, dar atunci cum se explică faptul că uneori
ai lăsat să se înţeleagă că o anumită solidaritate este absolut necesară (solidaritate
spirituală) în viaţa socială? Nu am spus niciodată lucrul acesta. (Vă spun lucrurile
acestea, pentru că observaţia mi s-a făcut de către cineva; nu am spus eu aceasta,
poate că s-a iscat în capul altcuiva.) Eu am spus numai că, din punct de vedere al
catolicismului, solidaritatea credincioşilor este absolut necesară. Eu am spus numai
că comunitatea de iubire este propriu-zis condiţiunea sine qua non a vieţii religioase,
în cadrul catolicismului. Aceasta am spus-o. Dar nu am spus că solidaritatea de iubire
este o condiţiune sine qua non a vieţii religioase, pentru motivul pe care vi 1-am spus
şi astăzi. Nu puteam să spun lucrul acesta încă pentru un alt motiv, şi anume, pentru
acela că, după impresiunea mea, iubirea nu este în creştinism o normă şi nu poate să
fie o normă, ci iubirea este o lege naturală, care lege naturală nu este scoasă din
cadrul vieţii religioase. Când eu spun: pământul se învârteşte în jurul axei sale în 24
de ore, constat ceea ce se întâmplă. Eu nu pot să spun: pământul se va învârti de aci
înainte în jurul său în 24 de ore. Aceasta este o lege naturală. Când eu spun însă: de
aci înainte, toată lumea de aci o să iasă pe uşa cutare, şi nu pe uşa cutare, aceasta este
o lege pe care o fac eu, o hotărâre pe care o iau eu.
10. Religia vine şi spune: „Iubeşte pe aproapele tău ca pe tine însuţi". Aceasta
înseamnă să iubeşti. Dacă vrei să fii mântuit, să iubeşti pe aproapele tău ca pe tine
însuţi, căci mântuirea ta este condiţionată de iubirea de aproape, atunci condiţiunea
aceasta este esenţa şi fundamentul mântuirii. Una este o interpretare, alta este
cealaltă. „Iubeşte pe aproapele tău ca pe tine însuţi" înseamnă, pur şi simplu:
urmează legea naturală, aşa este normal să se întâmple. Nu este vorba de ceva pe care
ţi-l impun eu, ci este ceva pe care eu vin să-l descopăr în tine. Structura conştiinţei
umane în genere închide într-însa această lege generală a iubirii. Această lege
generală a iubirii poate să fie oprită în exercitarea ei de anumite accidente, după cum
ieşirea pe cutare uşă poate să fie oprită prin închiderea uşii, pur şi simplu. Când zici,
deci: „Iubeşte pe aproapele tău...", aceasta însemnează, pur şi simplu: vino-ţi în fire!
în cazul acesta, însă, comunitatea de iubire provocată de mine nu mai este
condiţiunea esenţială a mântuirii, ci este un fapt care se întâmplă pur şi simplu.
Vasăzică, nu este vorba de norma propriu-zisă, ci este vorba de descoperirea unei
realităţi, de reîntronarea conştiinţei umane, de reîntoarcerea ei în funcţiunile ei
normale. Iar comunitatea aceasta de iubire este un fapt natural, care poate să coexiste
cu problema mântuirii, dar care nu este condiţiunea sine qua nou, adică nu are
legătură directă cu mântuirea, după cum nici învârtirea pământului în jurul axei sale
nu are legătură directă cu mântuirea.
Vasăzică, caracterul acesta de lege normativă şi lege naturală este hotărâtor
pentru înţelegerea problemei pe care o puneam eu în ultimele două lecţiuni, şi
anume, înţelegerea faptului acesta, dacă în adevăr actul religios este un act social sau
un act individual.
Lecţiunea de astăzi a fost - de altfel, ca si cea trecută - cam dezorganizată.
Aceasta însă din vina d-voastră. Ceea ce vreau să reţineţi, însă, din lecţiunea de azi -
în afară de această digresiune, care este un răspuns la nedumeririle d-voastre - este
următorul lucru: există posibilitatea de a determina structura specifică a actului
religios.
Rămâne să vedem, în lecţiunea viitoare, care sunt elementele cu cari lucrează
această conştiinţă religioasă. 
1 Caracterul receptiv al conştiinţei în cunoaştere
2Cunoaşterea ca proces de răsfrângere parţială a totalităţii
3Lege, cauzalitate şi devenire
4Analiza unui fapt religios. Dumnezeu - creaţiune în absolut
5Creator şi creaţiune, Creatorul în creaţiune 
6Creatura ca reprezentare a Creatorului
7Cunoaşterea religioasă ca relaţie între Dumnezeu şi creatură
8Concluzia primei părţi a cursului: analiza actului religios
În cadrul încercării mele de a fixa caracterele specifice ale actului religios în
.genere, v-am indicat că unul dintre aceste mijloace ar fi stabilirea unor caractere
specifice ale conştiinţei religioase. Şi, mai departe, în tratarea problemei acesteia, am
arătat, în lecţiunea trecută, că nu se poate stabili o deosebire între conştiinţa
religioasă şi alte două conştiinţe, cea metafizică şi cea ştiinţifică, dacă plecăm de la
obiectul pe care trebuie să-l atingă operaţiunea noastră, operaţia de cunoaştere.
Stabileam anume, atunci, că, şi în metafizică şi în religie, obiectul către care se
îndreaptă cunoştinţa noastră este Dumnezeu şi lăsam să se înţeleagă că, dacă este
vorba de o specificitate a conştiinţei religioase, acest caracter nu ar putea să fie
urmărit decât prin analiza, prin cercetarea structurii actului de cunoaştere însuşi. Vă
enunţam încă de la început că nu este vorba de o analiză, propriu-zis, a actului
religios, ci numai de distincţiuni generale, cari să vă ducă, deocamdată, la
impresiunea că în adevăr avem de-a face cu un plan de realităţi caracteristic.
1. Pentru ca să puteţi pătrunde caracteristica aceasta a actului religios în
adevărata ei semnificare, trebuie să amintim două lucruri pe cari poate că le-aţi uitat:
primul, că anume suntem înăuntrul actului religios, că, adică, ne mişcăm într-un plan
de realităţi specific, şi anume caracterizat prin ceea ce numeam, cu alt prilej,
direcţiunea biunivocă a raportului dintre om şi Dumnezeu. Adică, cu alte cuvinte, în
actul religios - spuneam -este o mişcare nu numai de la om către Dumnezeu, ci
această mişcare se dublează cu alta, de la Dumnezeu spre om. Caracterul acesta
distinge actul religios de celelalte acte în genere, în care mişcarea este numai de la
subiect spre obiect. Faptul acesta este de natură să vă încadreze oarecum problema.
Un al doilea fapt care serveşte, iarăşi, la încadrarea problemei, este acel caracter
receptiv pe care spiritul nostru omenesc îl are totdeauna în problema cunoaşterii. Nu
pot să stăruiesc îndeosebi asupra acestei cestiuni, care-şi găseşte locul într-o teorie a
cunoaşterii. Trebuie însă să vă explic ce înţeleg eu prin acest caracter receptiv.
Datele problemei le cam ştiţi d-voastră. Ştiţi că, aproximativ de la Kant, sau cu
mai multă stăruinţă de la Kant încoace, se acordă spiritului omenesc o facultate şi o
funcţiune constructivă. Că, anume, există un complex de senzaţiuni amorf şi
dezorganizat, în care spiritul nostru, prin funcţiunile lui pe cari iarăşi le cunoaşteţi
cari sunt, spiritul nostru aduce, prin funcţiunile lui, pune o anumită ordine.
Substanţă, spaţiu, timp, cauzalitate si celelalte nu sunt, propriu-zis, existenţe în
lumea din afară, ci sunt pur şi simplu legi de organizare ale spiritului nostru,
funcţiuni organizatoare ale spiritului nostru, pe cari spiritul nostru le introduce în
materialul acesta amorf pe care-1 formăm noi din senzaţiuni. Ar însemna, deci, că
ceea ce este de la noi încolo este haos şi că adevărata ordine începe în realitate cu
funcţiunea aceasta organizatoare a conştiinţei umane. Deci, conştiinţa noastră
propriu-zis nu este numai o simplă înregistrare a realităţii, ci este, cum spune Kant -
adică, cum lasă Kant să se înţeleagă -, un fel de creare, propriu-zis, a formelor
acestora sub care noi cunoaştem realitatea.
Eu regret că din cercetările mele în această direcţie nu am putut să găsesc
justificarea pentru acest punct de vedere. Mi se pare că este mult mai simplu să ne
întoarcem la poziţiunile deja existente si câştigate în filosofic, în adevăr, dacă vă
amintiţi de Aristotel, atunci ştiţi cam ce însemnează procesul de cunoaştere. Aşanumitele
funcţiuni categoriale nu sunt, propriu-zis, decât determinări generale
obiective; adică, există în lumea aceasta obiectivă, în afară de noi, spaţiu, timp,
cauzalitate şi substanţă; cu alte cuvinte, în operaţiunea aceasta de cunoaştere noi nu
facem decât să luăm cunoştinţă de ceea ce există independent de noi cu aspect
individual. Ceea ce spune Kant, adică operaţiunea aceasta de primire si de organizare
a materialului, nu este nici măcar o necesitate ştiinţifică. Am putea presupune că, la
un moment dat, necesităţi tehnice ale ştiinţei, cerând un anumit limbaj şi anumite
formule, necesită şi această formulare, după forme ale conştiinţei umane, a realităţii;
că, prin urmare, spaţiu, timp, cauzalitate şi toate celelalte categorii kantiene, chiar
dacă nu ar corespunde unor realităţi propriu-zise, chiar dacă, prin urmare, legile de
primire a materialului din afara spiritului nu ar fi acestea, ele ar corespunde, să
zicem, unei anumite stări a ştiinţei. Ştiinţa cere propriu-zis ca noi să discutăm acest
punct de vedere kantian, în care toată materia este prelucrată de noi. De îndată ce
Kant lucrează pe materia ştiinţifică, şi de îndată ce nu există pentru el cunoştinţă în
afară de cunoştinţa ştiinţifică, cel puţin în măsura în care această cunoştinţă
ştiinţifică, rezultatele la cari ajunge Kant sunt rezultate produse de structura pur
ştiinţifică.
Nu este nici aceasta adevărat. Pentru că, dacă luăm ca exemplu spaţiul, spaţiul
este, pentru Aristotel, o calitate a lucrului. Spaţiul, pentru lumea greacă, nici nu există
în forma spaţiului, el este determinarea ca loc. Vasăzică, pentru Aristotel şi filosofii de
după el, categoria spaţiului, care pentru psihologii de azi nu este un obiect, nici o
structură, categoria aceasta a spaţiului este o calitate a lucrului existent în afară.
Ei bine, ştiinţa de astăzi ajunge la aceeaşi concluziune; pentru că, ce este
propriu-zis spaţiul în concepţia einsteiniană, decât tocmai o calitate a lucrului din
afară? Spaţiul încetează să devină spaţiul kantian şi oarecum se alipeşte, este conexat
lucrurilor. De aceea, spaţiul este relativ într-un sens einsteinian şi [este] absolut privit
din afară. De aceea se zice că fizica lui Einstein este relativă şi duce la un fel de
absolut în ştiinţă, pentru că spaţiul devine ceva exterior, ceva al calităţii lucrului, o
calitate a lucrului din afară. Atunci, care este poziţia cea mai convenabilă în materie
de teoria cunoaşterii?
Eu aş propune să spunem, cum am mai spus şi altă dată, că materialul care ne
vine nouă din afară nu este un material dezorganizat, ci, dimpotrivă, este un material
perfect organizat, adică totalitatea senzaţiilor la care este expus corpul nostru sau la
care este expusă umanitatea.
Psihologia fiziologică a noastră, materialul acesta al senzaţiilor nu este deloc
amorf şi haotic. Aş spune că ceea ce conştiinţa noastră, cu ajutorul simţurilor,
primeşte din realitate este numai o parte din răsfrângerea realităţii asupra noastră,
adică cunoştinţa noastră este o cunoştinţă parţială. Individul în totalitatea lui
psihofizică, pe care o aminteam adineaori, trăieşte într-un contact direct cu realitatea,
adică spiritul omenesc trăieşte într-un contact nemijlocit cu această realitate.
Conştiinţa este numai o expresiune a acestui contact nemijlocit.
2. În cazul acesta, concluzia ar fi următoarea: că, anume, conştiinţa noastră nu
organizează propriu-zis materialul brut al senzaţiilor, nu organizează excitaţiile care
vin din lumea din afară, ci, spre deosebire de contactul direct şi nemijlocit al
spiritului omenesc cu realitatea, aportul nostru senzorial sau totalitatea simţurilor
noastre exercită o funcţiune analitică. Ea decapitează, discriminează, analizează
conţinutul acesta al senzaţiilor şi retine din acest complex de excitaţii, de care este
asaltată individualitatea noastră psiho-fizică, trupul nostru cu tot ceea ce are el, reţine
numai anumite elemente. Criteriul de selecţionare a elementelor însă este în legătură
cu interesul nostru sau cu gradul în care excitaţiile ne interesează pe noi psihobiologic;
adică, reţinem, din complexul acesta de excitaţiuni, ceea ce prezintă pentru
noi un interes dintr-un punct oarecare de vedere; fie că prezintă un interes din punct
de vedere strict biologic, este de ales între ceea ce-mi convine şi ceea ce nu-mi
convine, după legea plăcerii şi a durerii, fie că mă interesează pe mine spiritual. Ştiţi
că nu există o unitate, o acomodare perfectă a interesului strict biologic şi a celui
spiritual, că accentul fundamental cade o dată pe un grup de interese, altă dată pe un
alt grup. Prin urmare, nu se poate vorbi de o singură direcţie în care se mişcă
interesul nostru faţă de excitaţiunile din afară, şi nu există un singur criteriu de
selecţionare a acestor excitaţiuni. 
Aşadar, important de reţinut, din toate aceste consideraţii, nu ca demonstraţie,
ci pur şi simplu ca afirmaţie, este anume că cunoaşterea noastră este numai o
răsfrângere parţială a totalităţii de excitaţiuni din lumea din afară, iar această
răsfrângere parţială, care se face cu ajutorul aportului nostru senzorial, care
analizează complexul de excitaţiuni, alege din acest complex anumite excitaţiuni
caracteristice pentru interesul nostru. Şi, în cazul acesta, vedeţi că se schimbă
perspectiva. Nu mai este vorba de o formare, de o organizare a impresiunilor din
afară, nu mai este vorba de-o organizare a materialului haotic care intră în simţuri.
Simţurile nu dau numai materialul pe care pe urmă funcţiunile categoriale trebuie să-
l organizeze şi să-l aşeze în anumit loc şi în anumit cadru, ci simţurile au o funcţiune
mult mai importantă decât o aveau în critica kantiană. Simţurile sunt, anume,
tentaculele cu cari noi luăm contact cu realitatea, sub raportul cunoaşterii discursive,
şi reţin din această realitate ceea ce ne convine nouă. Deci, procesul acesta de
cunoaştere este un proces de selecţionare; dar nu un proces de organizare a unui
material amorf, ci, dimpotrivă, este un proces de mânuire, de schematizare, de
simplificare a acestui material amorf, în vederea unor anumite scopuri, cari nu sunt
proprii cunoaşterii. Căci cunoaşterea adevărată a realităţii, cunoaşterea imediată a
realităţii ne este dată propriu-zis în actul acela de imediată legătură, de contact
imediat între viaţa noastră spirituală şi mulţimea impresiunilor din afară.
3. Bine, dar veţi spune: schematizarea aceasta, care este produsul conştiinţei
noastre, nu este, totuşi, o activitate proprie? Nu tocmai! Să luăm un exemplu: eu
stabilesc un raport cauzal între două fenomene. Cauzalitatea aceasta există propriuzis
în natură, în realitate, sau nu? Evident că există în realitate, adică este în natura
lucrurilor ca ceea ce se întâmplă să se întâmple în virtutea existenţei anterioare a
unui complex de împrejurări. Cu alte cuvinte, cauzalitatea este expresiunea unui
proces. Ceea ce se întâmplă are o lege de întâmplare, care lege de întâmplare se
numeşte, pur şi simplu, cauzalitate. Tot ceea ce curge, tot ceea ce se întâmpla, stă sub
legea, sub regimul unor legi anumite. Însă, nu tot ceea ce există propriu-zis. Existenţa
nu are nevoie de explicări cauzale, nici nu există propriu-zis o teorie cauzală a
existenţei. Dacă am întrebuinţa terminologia kantiană, ar trebui să spunem: categoria
cauzală nu se aplică existenţei, ci numai devenirii. (De aceea - şi aceasta o spun în
paranteză - eu, până la un oarecare punct, fundez poziţiunea aristotelică în esenţa ei,
care zice: nu poţi întreba niciodată: dar pe Dumnezeu cine l-a făcut, căci el este
existenţă pur şi simplu. Cauzalitatea se aplică numai în domeniul devenirii.)
Vasăzică, există cauzalitatea aceasta în realitate. Dar cauzalitatea pe care o
exprimăm noi când desprindem din realitate două fapte pe cari le punem în raportul
acesta de cauzalitate, această cauzalitate este ea însăşi cauzalitatea din natură?
Evident, nu. Evident că întotdeauna când stabilim un raport cauzal, despărţim sau
facem o selecţiune între diferitele elemente corelate sau coexistente. Cauzalitatea este
o formă de corelaţiune, şi atunci când nu putem să analizăm un moment sau celălalt
moment aşa încât să stabilim punctele caracteristice şi revelante, nici nu putem să
stabilim raportul de cauzalitate, ci pur şi simplu un raport de corelaţiune. M-aţi auzit
de multe ori vorbind de corelaţiune, mai mult decât de cauzalitate. Aceasta, pentru că
impresiunea mea este că e mult mai exact să vorbim de corelaţiune decât de
cauzalitate. Căci întotdeauna stabilirea acestui raport de cauzalitate presupune o
trunchiere, o retezare, o mutilare a realităţii. Conştiinţa noastră, când stabileşte
raportul de cauzalitate, ce face propriu-zis? Sunt două grupe de fapte corelate cari
stau într-un anumit raport, în aceste două grupe de fapte, de corelaţiuni, noi alegem
două fapte caracteristice. Cum? Alegând pe acelea cari sunt caracteristice, revelante,
simbolice oarecum pentru întregul grup de fapte. Aceasta este cauzalitatea. Legătura
cauzală ce o stabilim noi între două fenomene anumite nu este legătura cauzală între
aceste două fenomene, ci aceste două fenomene sunt semnele caracteristice pentru
două grupe de fapte deosebite.
Vasăzică, cele două fapte cari sunt în raport de cauzalitate sunt numai exponenţi
a două serii, a două complexuri întregi de fapte. Dar este întrebarea (pentru că aci
intervine sau până aci ar fi intervenit funcţiunea aceasta creatoare, oarecum, a
spiritului nostru): în operaţiunea aceasta de simplificare pe care o facem noi atunci
când lăsăm la o parte o mulţime de fapte şi păstrăm numai pe acelea aşa-numite
caracteristice, şi când stabilim, prin urmare, legătura între cele două fenomene
caracteristice, simbolice raporturilor exponenţiale ale realităţii - sunt ele alese după
voia noastră, sau ne sunt impuse de realitatea însăşi? Evident, [sunt] impuse de
realitatea însăşi. Căci dacă există unele elemente caracteristice înăuntrul grupului
acesta de elemente, ele nu pot să fie desemnate la întâmplare de noi, ci sunt
desemnate de raporturile în cari aceste elemente stau cu celelalte elemente ale grupei.
Într-un context oarecare de elemente, nu toate elementele acelui complex sunt
de aceeaşi - aş zice - putere, nu toate sunt caracteristice acelui grup. Sunt unele a
căror lipsă poate să intervină fără ca în esenţă complexul acela să-şi piardă structura
lui. Evident că orice schimbare produsă într-un grup se resimte; dar sunt schimbări
cari se resimt într-un fel şi altele cari se resimt în alt fel, adică mai mult sau mai puţin
păgubitor pentru structura însăşi a grupului. Aceasta pentru că sunt anumite
elemente caracteristice, definitorii pentru un anumit grup. Când stabilesc raportul de
cauzalitate între două elemente, acele două elemente ne sunt impuse de realitatea
însăşi.
Vasăzică, nici în cazul acesta precis pe care vi l-am înfăţişat, spiritul nostru nu
poate să fie considerat ca creând ordine în realitate, ci ca răsfrângând pur şi simplu,
într-o anumită formă, ordinea care preexistă în realitate. Şi atunci, evident că
conştiinţa umană, în actul de cunoaştere, este mai mult receptivă, mult mai receptivă
decât ne închipuiam noi până acum.
Iată, prin urmare, cele două fapte cari trebuiesc reţinute pentru înţelegerea a
celor ce vor urma imediat: întâi, că suntem în cadrul actelor religioase, care presupun
o raportare biunivocă între aceşti doi termeni ai raportului religios, şi, al doilea, că în
actul de cunoaştere conştiinţa umană este mai mult, mult mai mult receptivă decât îşi
închipuie filosofia modernă - aproximativ de la Kant încoace.
4. Cu aceste două elemente, oarecum introductive, să trecem la analiza unui
fapt religios.
Una dintre formele în cari se manifestă viaţa religioasă este simţământul de
dependenţă în care omul stă întotdeauna faţă de divinitate: omul se simte
întotdeauna creat de Dumnezeu. Vasăzică, de la Dumnezeu la om este un raport ca de
la Creator la creatură. Metafizica spune, în împrejurarea aceasta, că există un raport
de cauzalitate între Dumnezeu şi om.
Că există omul, întâmplarea aceasta a devenirii, a existenţei omului se datoreşte
pur şi simplu lui Dumnezeu, care l-a făcut. Adică, aceasta ar fi formula obiectiv logică
a raportului dintre om şi Dumnezeu si în metafizică nu se înţelege un altfel de raport.
Să fie în cunoştinţa religioasă cazul la fel? Vedeţi, Dumnezeu este puterea
creatoare, Dumnezeu este creaţiunea în absolut, aşa este înţeles Dumnezeu în genere
în toate religiile. Dumnezeu este izvorul din care iese tot ceea ce există; vasăzică, este
vorba numai de creaţiune pură, iar tot ceea ce există, există numai în măsura în care
este creat de Dumnezeu.
5. Mai este însă ceva caracteristic pentru faptul religios; că, anume, tot ceea ce a
creat Dumnezeu stă într-o continuă legătură cu Creatorul şi reprezintă, oarecum, pe
Creator, adică simbolizează pe Creator. Cu alte cuvinte, Creatorul este întotdeauna
prezent în creaţiunea lui si este obiectivat prin creatură. Creaţiunea propriu-zisă,
Dumnezeu nu există pentru lume propriu-zis decât în ceea ce a creat: nu are o
existenţă palpabilă, aş zice, o existenţă de care să luăm cunoştinţă în chip empiric.
Dumnezeu, întrucât este forţă creatoare, nu este pasibil de o cunoaştere empirică, ci
el este cunoscut în creaţiunile lui. De aceea se spune în Psalmi; „ Lăudaţi pe Domnul
în făpturile lui". Ce însemnează aceasta? Că făpturile lui Dumnezeu reprezintă
propriu-zis ceva din Dumnezeu.
6. Vasăzică, [există] o legătură necontenită de la Creator la creatură şi o
funcţiune specifică pe care creatura o îndeplineşte faţă de Creator, şi anume
funcţiunea de a-l reprezenta totdeauna, funcţiunea de a-l simboliza. Aşa se întâmplă
în cauzalitatea obişnuită? închipuiţi-vă că trece un om pe stradă, îi cade o cărămidă în
cap şi-1 omoară. Ce legătură este între cărămidă propriu-zis- şi faptul acesta, actul
acesta al încetării din viaţă? Nici una; cauză şi efect sunt absolut eterogene. Ceva mai
mult, un om poate să moară de o cărămidă căzută în cap, sau poate să moară în urma
unei emoţii, sau călcat de tren, sau omorât de glonţ. Sunt o mulţime de posibilităţi
pentru ca să se întâmple efectul amintit^. Nu există deci un raport strâns, necesar şi
unic între cauză şi efect: efectul este rezultatul unei complexităţi oarecari de
întâmplări, dar în efect nu este conţinută deloc cauza. Aceasta este specific
cauzalităţii logic-obiective: cei doi termeni sunt eterogeni şi propriu-zis nu este
acelaşi decât raportul dintre cei doi termeni; termenii se pot schimba, pot fi oricare
alţii.
Dar aşa se întâmplă în actul religios? în făpturi, în orice existenţă, în toate
realităţile, Dumnezeu este prezent, nu poate fi altcineva decât Dumnezeu care să
îndeplinească acest act de creaţiune, iar creatura în sine nu poate să existe decât în
virtutea Dumnezeului care a făcut-o. Acesta este un sentiment absolut sufletesc şi nu
numai un sentiment absolut general, în toate actele religioase, ci o realitate în analiza
actului religios.
Să vă dau un exemplu din alt domeniu. Ştiţi că există în Bucureşti un cizmar pe
care-l cheamă Gheorghiu şi un pictor pe care-l cheamă Iser. Spui: am văzut un Iser" şi
înţelegi un tablou făcut de Iser; dar nu spui: am văzut o pereche de „Gheorghiu" ca să
înţelegi o pereche de ghete făcute de Gheorghiu. În perechea de ghete făcute de
Gheorghiu, unde nu este vorba decât de meşteşug, nu este deloc prezent autorul,
cauza. Perechea de ghete poate să o facă foarte bine Gheorghiu, sau Raftopol, sau
Radu etc., şi tot pereche de ghete este. Nu este esenţial pentru perechea de ghete
faptul că este făcută de Gheorghiu, pe câtă vreme este esenţial pentru tablou faptul că
este făcut de Iser. Este o neapărată legătură între opera lui Iser şi Iser însuşi: opera
lui Iser nu poate să o facă decât Iser, ceea ce însemnează că autorul cauzei este
totdeauna prezent în creatură, în efect. Cam acelaşi lucru este în domeniul acrului de
cunoaştere religioasă: autorul, Dumnezeu, este totdeauna prezent în creatură.
Autorul este caracteristic, definitoriu şi revelant pentru creatură, şi viceversa:
creatura - efectul - este caracteristică, definitorie şi revelantă pentru cauză, care este
Dumnezeu.
7. Iată un caz, prin urmare, pe care-l arăt şi care este de natură a vă lăsa să
înţelegeţi că, totuşi, trebuie să fie o deosebire structurală între cunoaşterea propriuzis
religioasă şi cunoaşterea obiectivă. Evident, toată această cunoştinţă religioasă se
proiectează pe fondul pe care vi l-am schiţat adineaori: pe de o parte, pe indivizibila
legătură din actul religios dintre om şi Dumnezeu şi bipolaritatea raportului acesta,
sau calitatea de biunivoc, şi, pe de altă parte, se proiectează pe funcţiunea receptivă a
spiritului nostru. Această funcţie receptivă a spiritului nostru este comună cu
conştiinţa cealaltă. Dar o cunoştinţă religioasă nu este, propriu-zis, posibilă decât în
cadrul unei teorii receptive a cunoştinţei. Căci, altfel, ar însemna că însuşi Dumnezeu,
ceea ce vom vedea că este în conştiinţa religioasă, nu ar fi decât tot creaţiune a
spiritului nostru. Dar aceasta ar inversa propriu-zis termenii problemei, termenii
raportului. Căci în actul religios sau în cunoştinţa religioasă Dumnezeu se presupune
mai dinainte; deci, nu poate fi considerat ca creaţiune a noastră. De aceea spuneam
că este necesară funcţiunea receptivă a spiritului nostru pentru înţelegerea
cunoştinţei religioase, şi că această funcţiune receptivă este condiţiunea neapărată a
întregii vieţi religioase. O conştiinţă creatoare nu poate să fie conştiinţă religioasă.
8. Cu aceste consideraţiuni încheiem prima parte a cursului nostru de filosofia
religiei. Ştiţi care a fost problema fundamentală: să analizăm actul religios. L-am
analizat în esenţa lui, în exteriorizarea lui. Intenţiunea noastră nu a fost propriu-zis,
cum v-am spus, o fundare teoretică a actului religios, ci numai o studiere completă a
materiei acesteia oferite de actul religios; dar, mai mult, încă altceva, anume afirmări
ale domeniului specific al actului religios. Şi dacă, prin urmare, consideraţiunile mele
de astăzi asupra conştiinţei.
1 Delimitare faţă de C. Rădulescu-Motru în problematica personalităţii umane
2Metafizica religioasă şi Weltanschauung
3Problema divinităţii. Cele două caractere fundamentale
4Existenţa absolută şi existenţa marginală
5Digresiune. Argumentul ontologic la Anselm şi la Descartes
6Dumnezeu - forţă veşnic (continuu) creatoare
7Consecinţe morale. Sentimentul nimicniciei umane şi sentimentul
dependenţei de divinitate
Ultima problemă pe care am înfăţişat-o a fost studierea particularităţilor
cunoştinţei religioase. Aţi văzut că această cunoştinţă religioasă se sprijină pe ceea ce
aş numi presupoziţie obiectivistă, adică pe existenţa obiectivă a obiectului cunoaşterii
şi pe posibilitatea cunoştinţei de a prinde acest obiect prin determinări cari nu sunt în
conştiinţa noastră, ci prin determinări cari sunt în însuşi obiectul. Aţi văzut că, în
legătură cu această afirmaţie, eu am întreprins un fel de critică a criticismului
kantian, încercând a stabili că funcţiunea sensibilităţii nu este de a ordona materialul
haotic al impresiunilor din afară, ci pur şi simplu de a alege din acest material, care
nu este haotic si n-are nevoie de ordonare, anumite elemente cari ne dau o anumită
cunoaştere, cunoaştere ştiinţifică, ca un fel de reflex al realităţii, dar nu ca o
reprezentantă a însuşirilor calitative. Vasăzică, funcţiunea cunoştinţei noastre ar fi,
după această critică, de alegere, şi nu de sistematizare şi de ordonare.
1. Ţin să vă spun, înainte de a trece la alte consideraţiuni, că această concluziune
a mea, pe care am scos-o din cercetările teoriei cunoştinţei, nu este izolată în
structura actuală a spiritului contimporan şi nu este izolată nici măcar în cadrul
cercetărilor româneşti de filosofie. D-voastră, cari cunoaşteţi cursul de filosofie al dlui
Rădulescu-Motru, vă aduceţi aminte că, psihologiceşte, tocmai aceasta este pentru
profesorul [Rădulescu-] Motru funcţiunea atenţiunii; că, adică, ceea ce avem noi în
conştiinţa noastră ca cunoştinţă este rezultatul unui proces de selecţiune, pe care-1
exercită atenţiunea asupra tuturor impresiunilor cari asaltează eul nostru.
Deosebirea între punctul meu de vedere si punctul de vedere prezentat de
profesorul Rădulescu-Motru ar fi poate aceea că, pentru mine, personalitatea umană
este un derivat al realităţii, pe câtă vreme pentru profesoral [Rădulescu-] Motru
această personalitate umană este, dimpotrivă, un centru dinamic de acţiune.
Vasăzică, separaţiunea definitivă de perspectiva kantiană la mine, continuarea acestei
perspective kantiene prin caracterul dinamic şi creator, de cealaltă parte.
2. Cu schema aceasta de structură a conştiinţei religioase, noi am inversat
oarecum ordinea normală a problemelor, pentru că în fapt lăsăm să preceadă
cercetărilor sau consideraţiunilor asupra cunoaşterii metafizice religioase, pe care
vom încerca să o schiţăm de aci înainte, noi n-am urmat procesul genetic sau procesul
cronologic, ci ne-am opus oarecum lui. Cronologic, lucrul se întâmplă altfel:
întotdeauna noi luăm cunoştinţă de obiect şi pe urmă ne dăm seama de felul cum
cunoaştem noi acest obiect. Prin urmare, din acest punct de vedere era mai natural ca
noi să plecăm de la metafizica religioasă, adică de la afirmaţiunile pe cari cunoştinţa
religioasă le face asupra universului, şi pe urmă să vedem cam cum se ajunge la aceste
cunoştinţe. Eu am preferat, însă, această cale tocmai pentru că planul general al
prelegerilor acestora, pe cari vi le-am expus în primele lecţiuni, pleacă de la un
criteriu de selecţionare a problemelor, subiectiv de o parte, obiectiv de altă parte. Eu
înţeleg să urmăresc procesul religios şi apoi să vă înfăţişez rezultatele lui.
În ceea ce priveşte metafizica religioasă, aceasta este, din capul locului, un fel de
contradicţia in adjecto, pentru că metafizica însemnează un fel de conspect al
realităţii, dar, în strânsă analiză, metafizică însemnează o cunoaştere a realităţii pe
anumite căi. Anul trecut am avut prilejul să vă fac deosebirea între cunoaşterea
religioasă şi [cea] metafizică şi aţi văzut că, propriu-zis, metafizica închide în ea si
specificitatea procesului de cunoaştere şi că se opune ca atare, adică nu tocmai se
opune ca atare, dar este ca atare ceva deosebit de religie. Prin urmare, metafizica
religioasă în adevăr este ceva care nu este weder Fisch noch Fleisch, adică, „nici peşte,
nici came!", este o împreunare de termeni caducă.
Întrebuinţarea însă a cuvântului „metafizică" în această împerechere de vorbe în
sensul pe care vi 1-am arătat la început, anume un conspect sau o concepţiune a
realităţii, a unei înfăţişări a realităţii - cum zic germanii, un fel de Weltanschauung.
Cineva care s-a ocupat de puţinele lucruri pe cari le-am spus în viaţa mea a .spus
odată că eu confund filosofia cu Weltanschauung. Aceasta o spune, desigur, unul care
habar n-are de ce cred eu despre toate lucrurile acestea. Eu confund metafizica cu
Weltanschauung, ceea ce este ceva deosebit şi care pledează în favoarea mea, nu în
favoarea onorabilului meu preopinent. Vasăzică, metafizica religioasă ar însemna
pentru mine cunoaştere religioasă, religioase Weltanschauung, adică un fel de
înfăţişare religioasă a universului, a realităţii, tabloul realităţii -dacă voiţi - din
punctul de vedere religios.
Ceea ce trebuie să închidă consideraţiunile acestea ale noastre asupra
metafizicei religioase este un aspect al realităţii, si un aspect din punct de vedere
religios. Repet lucrul acesta, pentru că el defineşte dintr-o dată problema noastră.
Un aspect al realităţii, din punct de vedere religios, nu poate să fie decât un
aspect în care ambii termeni ai actului religios, adică subiectul şi obiectul, divinitatea,
să intre ca parte integrantă.
Metafizica religioasă este, prin urmare, lumea privită sub aspectul divinităţii,
adică lumea înglobată oarecum în această divinitate - atât şi nimic mai mult. Aceasta
înseamnă metafizică religioasă.
3. Prima problemă pe care o pune metafizica religioasă este, prin urmare,
problema divinităţii. Şi anume, întru atât întru cât divinitatea este un obiect de
cunoaştere pentru noi, dar mai ales întru cât existenţa însăşi - adică întreg universul,
întreaga lume, întreaga realitate - este o expresiune a acestei realităţi. Vedeţi prin
urmare că problema divinităţii şi aceea a expresiunii religioase şi a înfăţişării
religioase sunt unul şi acelaşi lucru.
Cele două caractere fundamentale sub cari ni se înfăţişează nouă această
problemă a divinităţii sunt, pe de o parte, existenţa absolută a acestei fiinţe, pe de altă
parte, divinitatea ei, sanctitatea ei. Deci, în metafizica religioasă distingem, pe de o
parte, problema existenţei absolute, pe de altă parte, aceea a sanctităţii.
4. Ce însemnează existenţă absolută? Dumnezeu este dat omului prin realitate,
în realitate, adică tot ceea ce trăim noi în viaţa de toate zilele ne este dat nouă, în actul
religios, ca un fel de explicaţiune a divinităţii, a lui Dumnezeu - a lui Dumnezeu în
monoteism, a zeilor în religiunile celelalte. Acest caracter este absolut general tuturor
preocupărilor religioase si tuturor actelor religioase, indiferent de oricare ar fi această
religiune.
Existenţa aceasta a divinităţii nu este, prin urmare, un corolar, o consecinţă a
existenţei lumii reale în actul religios, ci, din contra, s-ar putea spune mai degrabă că
existenţa relativă a celorlalte lucruri este un corolar al existenţei absolute. Dumnezeu
ne este dat nouă în realitate, în existenţă, dar nu ne este dat prin realitate, prin
existenţă. Fiecare din noi poate să aibă la un moment dat sentimentul imperfecţiunii
proprii, sentimentul acesta al dependenţei de cineva din afară de noi. Ei bine,
existenţa lui Dumnezeu nu se construieşte din acest sentiment parţial al existenţei
realităţii, ci este o condiţiune primordială, primară, vasăzică genetică, si primară şi
logică, în conştiinţa noastră. Să căutam să lămurim mai bine lucrul acesta. Dacă eu aş
pleca de la anumite fapte din lumea reală, dacă aş pleca de la anumite sentimente
trăite de mine, cari sunt, evident, o existenţă relativă, atunci eu aş construi această
existenţă absolută printr-un proces de inducţiune şi, în ultimă analiză, printr-un
proces de trecere la limită. Acest proces de trecere la limită nu este, după cum vom
vedea mai târziu, străin preocupărilor religioase; dar nu în acest caracter
fundamental al divinităţii, sau în acest caracter, singur fundamental, al divinităţii,
care este existenţa absolută, existenţa pură şi simplă. O asemenea deducere a
existenţei absolute din cea relativă ar fi un fel de deducere raţională, un fel de
deducere logică, care poate să-şi aibă rostul ei şi valoarea sau forţa de convingere, de
argumentare, într-un sistem de metafizică, nu însă într-un sistem de viaţă religioasă,
nu într-o concepţiune religioasă a realităţii, în această concepţiune religioasă, după
cum spuneam, existenţa absolută a lui Dumnezeu este primordială, ea precede
conştiinţa tuturor celorlalte existenţe; si anume, ea se opune oarecum întregii
existenţe relative. Adică, tot ceea ce există în aceeaşi măsură, în acelaşi grad, pe
acelaşi plan de existenţă cu mine însumi, adică tot universul sensibil, face una.
Caracterele fundamentale ale acestei existenţe sunt, toate la un loc, tocmai ceea
ce numim noi existenţă marginală, existenţă relativă, contingenţă. Imperfecţiunii
acestui grup de contingenţe, de fapte contingente, imperfecţiunii şi existenţei, nu prin
sine, prin altceva, deci condiţionate şi relative, i se opune cealaltă existenţă, [cea]
absolută, în cadrul şi-în grupul mare al existenţei relative intră - şi aceasta este iarăşi
specific actului religios - şi personalitatea umană; şi, anume, nu intră ca ceva de sine
stătător, ca ceva opus realităţii celeilalte, ci intră ca ceva înglobat acelei realităţi. Ceva
mai mult, această personalitate umană nu are, în actul religios, nici măcar momentul
critic de a se cerceta pe ea însăşi si de a se diferenţia în limitele ei. Deci, în actul
religios - deosebit de alte afirmaţiuni contrarii -niciodată nu se va confunda
personalitatea umană sau nu se va opune personalitatea umană lui Dumnezeu ca
inteligenţă şi ca sensibilitate, ci se va opune pur şi simplu cu totul nediferenţiat.
Aceasta este caracteristic pentru actul religios, pentru simţământul, pentru impresia
de existenţă relativă a întregii realităţi sensibile faţă de existenţa absolută a
divinităţii, care condiţionează.
Care este natura procesului acesta, în care noi cunoaştem existenţa absolută faţă
de existenţa noastră, relativă? Natura acesta nu este de ordin logic, nu este de ordin
obiectiv, raţional, demonstrativ, ci este pur şi simplu trăită, în ce fel? în procesul de
cunoaştere obişnuită, ceea ce propriu-zis intră într-o relaţie -pentru că este vorba de o
judecată de relaţie, şi anume, judecata de relaţie de care vorbim noi este existenţa -
sunt doi termeni. Judecata aceasta de relaţie, însă, nu conţine obiectul însuşi, ci
conţine altceva, un conţinut de conştiinţă. Aceasta este conştiinţa noastră, nu obiectul
care corespunde cunoştinţei; cu alte cuvinte, ceea ce avem noi ca cunoştinţă este ceva
prelucrat cu datele sensibilităţii, cu puterea conştiinţei noastre, dar ceva prelucrat şi
ceva deosebit propriu-zis de realitatea din afară. Ei bine, în actul religios existenţa
absolută pe care o percepem noi - hai să zicem, deşi nu este propriu -, percepţiunea
acestei conştiinţe absolute nu se face printr-un proces de cunoaştere, ci printr-o
intuiţie directă, iar cunoştinţa noastră, în acest caz, nu mai este un conţinut de
conştiinţă, ci obiectul însuşi.
5. Gestiunea nu este aşa de simplă cum se pare la prima înfăţişare. Aci stă
deosebirea fundamentală dintre Sfântul Anselm, care a pus argumentul ontologic, şi
Descartes. Descartes lucrează cu un concept al lui Dumnezeu care este un concept
prelucrat şi are o cunoştinţă; deci, are un conţinut de conştiinţă. Sfântul Anselm
lucrează cu o intuiţie directă, deci cu un obiect: existenţa lui Dumnezeu ne este dată
nouă printr-o intuiţie, nu printr-o cunoştinţă prelucrată. Este singurul fel în care noi
cunoaştem pe Dumnezeu şi, aş spune, singura realitate a lui Dumnezeu în raport cu
noi înşine; adică, Dumnezeu este încă realitate în măsura în care îl trăim noi. Evident,
nu că Dumnezeu n-ar exista dacă nu l-am trăi noi, dar calitatea existenţei lui
Dumnezeu, structura personală, structura personalităţii lui Dumnezeu ne sunt date
perfect nouă în trăirea lui Dumnezeu. Deci Sfântul Anselm avea dreptate atunci când
spunea: eu am în mine, trăiesc în mine ideea, trăiesc în mine pe Dumnezeu însuşi,
deci Dumnezeu există; pe câtă vreme Descartes nu avea dreptate când voia să deducă
din conceptul de Dumnezeu existenţa însăşi a lui Dumnezeu. Pentru că, după cum
spuneam adineauri, este o deosebite între un conţinut de conştiinţă şi obiectul însuşi.
Conţinutul de conştiinţă ne este dat nouă numai în conştiinţă, lui poate să-i
corespundă un obiect existent real, prin urmare, cu existenţă ontologică în afară, dar
poate să nu-i corespundă acest obiect.
Obiecţiunile cari s-au făcut argumentului ontologic al lui Descartes sunt de
natură a arăta punctele slabe în toată argumentarea carteziană. Adică, se opunea
numai decât trecerii de la idee la realitate: existenţa unor idei imaginare, cum este
calul înaripat. Ştiţi obiecţiunea pe care a făcut-o Caterus: avem o idee a calului
înaripat şi, totuşi, nu există un obiect al calului înaripat, un obiect care să fie calul
înaripat sau nu există cel puţin un obiect care să existe în realitatea obiectivă din
afară de noi.
Evident, aceasta este o digresiune pe care o fac, dar este interesantă pentru cei
ce se ocupă de istoria filosofici. Aci se vede cât de vechi şi de nou este Descartes.
Descartes stă până peste glezne, până la genunchi aproape, încă în scolastică, ca
instrument de lucru şi ca mentalitate, în evul mediu. Descartes niciodată nu s-a
îndoit, şi aceasta se vede din caracterul obiecţiunilor ce i se fac; niciodată nu s-a
îndoit că din ideea pe care o are el de Dumnezeu nu se poate ajunge la demonstrarea
existenţei lui Dumnezeu, pentru că, propriu-zis, el trăia acest Dumnezeu ca obiect
real. El nu avea ideea de Dumnezeu, ci avea pe însuşi Dumnezeu, pe care-1 trăia, şi
atunci el se simte perfect îndreptăţit de a deduce din ideea de Dumnezeu sau din ceea
ce avea el drept Dumnezeu însăşi existenţa lui Dumnezeu.
Dar, pe de altă parte, limbajul pe care-l întrebuinţează Descartes nu mai este
limbajul cel vechi. Peste Sfântul Anselm trec Giordano Bruno, Galilei, Campanella şi
forma în care se exprima în acel moment Descartes era forma noii mentalităţi
ştiinţifice, adică era forma de cunoaştere pe care am analizat-o şi noi în ultima lecţie
şi care era, realmente, nu prinderea realităţii, ci reprezentarea ei, simbolizarea ei.
Conştiinţa filosofică a timpului trecea de la obiect la concept şi avea spiritul critic care
arată că acest concept nu este realitatea însăşi ci este un elaborat, care nu este decât
semn al realităţii.
6. Ca să ne întoarcem de unde plecasem, există deosebire fundamentală între
cunoaşterea obiectului în actul religios şi cunoaşterea obiectului în actul de
cunoaştere propriu-zisă; şi anume, este obiectul existenţă reală în primul rând,
conţinut de conştiinţă în al doilea rând, este intuiţie religioasă într-un caz, este
conştiinţă pur şi simplu în celălalt.
Acest caracter, oarecum de intuiţie simbolică, pe care-l păstrează cunoştinţa
religioasă în actul religios relativ la existenţa lui Dumnezeu şi la existenţa absolută a
lui Dumnezeu, se evidenţiază şi într-un alt caracter, sau într-o altă determinare, pe
care o dăm noi divinităţii: este aşa-numita concepere a lui Dumnezeu ca o forţă
veşnic creatoare. Şi în calificativul acesta, de vecinie creatoare, în care se află
Dumnezeu, procesul este tot simbolic. Sunt lucruri pe cari le cunoaşteţi din ultimele
lecţiuni. Ştiţi acum care este deosebirea dintre creaţiunea propriu-zisă şi cauzalitate.
Cauzalitatea este o asociaţiune anumită de fapte, o asociaţiune fixă de fapte care ne
dă dreptul să afirmăm că, în momentul în care s-a întâmplat fenomenul A, va trebui
să se întâmple, în anumite împrejurări precise, fenomenul B. Cauzalitatea stabileşte
un fel de conexiune între două fenomene coexistente sau, în fine, succesive în timp.
Aceasta este cauzalitatea. Cauzalitatea stabileşte deci o legătură exterioară între două
fenomene anumite.
Ei bine, în felul cum noi concepem pe Dumnezeu, această existenţă absolută pe
care noi o presupunem ca fiind veşnică şi pe care o trăim ca fiind într-o veşnică
acţiune, raportul de la Dumnezeu, considerat drept cauză, la creatură, considerată
drept efect, este altul, şi este tot un raport simbolic. Cauza este într-o legătură intimă,
interioară, de întrepătrundere cu obiectul, cu efectul, iar efectul stă pentru cauză.
Aceasta însemnează că tot ceea ce există stă într-un raport de dependenţă faţă de
această existenţă absolută, că acest raport de dependenţă închide toată existenţa
relativă, fără absolut nici o excepţiune, dar că această existenţă relativă are o anumită
calitate: ea răsfrânge pur şi simplu divinitatea. De aceea se zice că Dumnezeu este dat
în realitate, Dumnezeu se deschide omului în realitate, în existenţă. Nu trecem prin
existenţă ca să ajungem la Dumnezeu, ci ne coborâm de la Dumnezeu şi, prin el,
existenţa relativă este condiţionată; dar această existenţă relativă, aşa bicisnică şi
contingenţă cum este ea, răsfrânge pur şi simplu divinitatea; cu alte cuvinte, stă
pentru divinitate. Acestea sunt cele două laturi caracteristice ale problemei existenţei
absolute a lui Dumnezeu. Noi concepem această realitate ca ceva care condiţionează
întreaga realitate, o condiţionează nu numai în existenţa ei, dar şi în devenirea ei. De
aceea, este contradictoriu faţă de realitatea actului religios să se spună că Dumnezeu
creează lumea, dar nu mai intervine într-însa. Raportul de la Creator la creatură este
un raport statornic, de fiecare moment. Ceea ce există nu a fost creat odată pentru
totdeauna, la începutul timpurilor, şi, de atunci înainte, îşi merge mersul său, aşa
cum îşi închipuia numai pe o latură Leibniz, că Dumnezeu este un ceasornicar
minunat, care a aşezat lucrurile odată pentru totdeauna, iar lucrurile acestea merg de
atunci aşa cum le-a aranjat de la început; nu este nici aşa cum pretind deiştii englezi,
anume că Dumnezeu a creat lumea şi, pe urmă, s-a uitat la ea fără să mai intervină, ca
un fel de rentier al creaţiunii lui proprii. Legătura dintre existenţa absolută şi cea
relativă este o legătură constantă, atât sub raportul existenţei (germanii au un cuvânt
propriu pentru aceasta: ei zic, das Sein) cât şi sub raportul devenirii, al schimbării, al
transformării; adică, în primul rând, orice lucru relativ exista prin existenţa absolută,
în cazul al doilea, orice lucru, orice existenţă relativă este un efect al existenţei
absolute, în afară de aceasta, după cum vă spuneam, trebuie să ţinem socoteală de
acea a doua caracteristică; şi anume, că în actul religios si în conştiinţa religioasă
raportul de la existenţa absolută la cea relativă este un raport simbolic, iar nu un
raport logic obişnuit şi un raport de cauzalitate, în cazul al doilea.
7. Din aceste două fapte cari se trăiesc în actul religios, adică în existenţa
absolută, existenţa prin sine, în coexistenţa relativă, existenţa prin divinitate, şi din
celălalt fapt, adică al existenţei absolute veşnic creatoare, în continuă activitate,
rezultă pentru conştiinţa umană, tot în actul religios, două consecinţe: în primul
rând, sentimentul nimicniciei umane prin opoziţie cu sentimentul atotexistenţei
divine, iar pe de altă parte, sentimentul dependenţei umane, spre deosebire de
conştiinţa independentă, forţa de-a pururi creatoare.
Dacă lămurim aceste două lucruri, putem să trecem pe urmă şi la ultimul
caracter al divinităţii, sau al puterii acesteia supreme care este însăşi divinitatea, şi
anume la caracterul sanctităţii sale. 
1 Sentimentul de creatură
2Revelaţia
3Categoria sanctităţii
4Graduarea existenţei prin altul
5Categoria divinului ca maximum de valoare
6Iubirea de Dumnezeu şi jertfa
7 Încă o dată despre religie şi morală
8Caracterizarea divinului în viziunea lui Rudolf Otto. Delimitare
9Viaţa metafizică şi viaţa religioasă - două lumi diferite
În analiza problemei divinităţii, am stabilit două caractere particulare ale acestei
realităţi: existenţa absolută şi activitatea, acţiunea continuă şi necondiţionată.
În opoziţiune cu existenţa absolută şi cu acţiunea continuă, caractere pe cari noi
le stabileam ca fiind nu cunoscute propriu-zis, ci revelate, se creează în conştiinţa
religioasă individuală două situaţiuni pe cari le aminteam ieri, denumindu-le: unul,
sentimentul nimicniciei personale, şi al doilea, sentimentul creaţiunii, adică omul se
simte mic şi mărginit în faţa lui Dumnezeu şi omul se simte creat de către Dumnezeu.
Aceasta ar fi, vasăzică, un fel de corelat obiectiv individual al celor două caractere
fundamentale ale divinităţii, reacţiune care este provocată propriu-zis nu de voinţa
individului, ci este pur şi simplu un caracter al constituirii, al facturii divinităţii.
Aceasta dă propriu-zis caracterul conştiinţei religioase, şi sentimentul acesta al
nimicniciei, ca şi sentimentul de dependenţă continuă nu sunt rezultat al unei
cunoaşteri a noastră, nu sunt pur şi simplu stări de conştiinţă pe cari noi le trăim, nu
sunt puncte de plecare pentru un eventual raţionament sau deducţiune a noastră, ci
sunt stări trăite, ca reflexe ale unei stări interioare trăite, care este trăirea pură şi
simplă a lui Dumnezeu. Acum, este evident că si sentimentul acesta de nimicnicie, ca
si sentimentul dependenţei continue, nu sunt pe acelaşi plan de realităţi, nici nu sunt
concomitente, în legătura aceasta de la om la Dumnezeu, adică atunci când individul
trăieşte divinitatea, primul sentiment este acela al nimicniciei. Vasăzică, în primul
rând se face opoziţie între existenţa relativă, individul, şi existenţa absolută,
Dumnezeu; ens a se, Dumnezeu, cum spune metafizica, ens ab alio, individul,
contingenţa. Numai în momentul când acest caracter, ens ab alio, devine conştiinţă
pentru individ, numai atunci intervine şi cea de-a doua situaţie psihologică religioasă,
aceea a sentimentului de creaţie. Propriu-zis, sentimentul de creaţie, aş spune mai
exact încă, se naşte în momentul în care se precizează conştiinţa relativităţii noastre,
pentru că ens ab alio şi dependenţa sunt unul şi acelaşi lucru; dar vedeţi că genetic
este absolut necesar ca conştiinţa dependenţei mele să urmeze conştiinţei
independenţei existenţei absolute.
Aceasta este, prin urmare, gradarea - aş zice - pe care o urmează aceste două
sentimente fundamentale. Se înţelege, desigur, în ce spirit întrebuinţez cuvântul
„sentiment" aci: două stări, două structuri fundamentale, cari caracterizează faţa
subiectivă a actului religios.
1. Sentimentul de a fi creatură, sentimentul de creatură poate să aibă două
origini: eu stârnesc întotdeauna asupra laturei metafizice şi asupra laturei religioase a
chestiunii, în latura metafizică se poate spune: se poate ajunge la convingerea, pe cale
raţională sau cu ajutorul unei deducţiuni oarecare, că ceea ce există în realitate
trebuie să aibă o cauză; că, adică, si metafizica vorbeşte de o cauză primă, care este
regula oricărei deveniri sau a oricărei existenţe. Am stăruit de multe ori asupra
faptului că se găseşte în Aristotel afirmat, pentru prima oară, că este permisă o urcare
înapoi ui seria cauzală numai atâta timp cât poate să fie vorba de devenire, dar că nu
este permisă o urcare în seria cauzală atunci când nu mai este vorba de devenire, ci de
existenţă. Adică, Aristotel spunea: cauzalitatea este funcţiune categorială a
schimbării, a devenirii, nu a existenţei Prin urmare, zice Aristotel: poţi să te întrebi
întotdeauna care este cauza acestei întâmplări, nu poţi să te întrebi niciodată care
este cauza lui Dumnezeu, pentru că Dumnezeu nu este dependenţă, ci este existenţă
absolută, existenţă propriu-zisă. Zic, deci: şi în metafizică se vorbeşte de această
înlănţuire cauzală a fenomenelor, dar această înlănţuire cauzală a fenomenelor nu
duce, propriu-zis, la sentimentul de creatură, la convingerea de creatură; adică, în
ordinea logică, în ordinea obiectivă, succesiunea şi ordonarea în timp şi spaţiu a
fenomenelor stabilesc anumite relaţiuni precise între două fenomene, cari relaţiuni
precise, însă, privesc mai mult legătura exterioară a fenomenelor decât dinamica
transformărilor din realitate. Adică, unui fenomen A îi urmează un fenomen B. Dar ce
legătură este între fenomenele A şi B, esenţială, în afară de faptul că ele se urmează
după o anumită ordine fixă, în timp şi spaţiu, nu poate să spună metafizica şi nici nu
o spune. Metafizica nu trăieşte realitatea, ci răsfrânge oarecum această realitate.
2. Sentimentul de creatură, prin urmare, chiar dacă poate să fie fundat metafizic
pe conştiinţa relaţiunii de creatură a omului şi Creator, nu poate să fie dat propriu-zis
printr-un act de cunoaştere metafizică, ci presupune necesară altfel de cunoaştere, să
zicem religioasă, adică presupune revelaţia.
Despre revelaţie am vorbit noi şi ştiţi ce însemnează această cunoaştere a
revelaţiei, în actul obişnuit de cunoaştere noi luăm în stăpânire realitatea externă
printr-o raportare de la mine la obiect, adică punem stăpânire asupra unui obiect
ieşind din noi înşine printr-un act de voinţă. Orice va spune Biserica de Apus în
această privinţă, lucrurile aşa stau.
Vasăzică, actul obişnuit de cunoaştere este un act de voinţă, este o ieşire din noi
înşine, o intenţionare obiectivă - o spune şi scolastica -, în afară de mine, pe câtă
vreme revelaţia presupune ca activ obiectul care trebuie să fie cunoscut, şi ca pasiv
subiectul care cunoaşte; adică, în actul de revelaţie obiectul cunoaşterii se descoperă
oarecum subiectului, se dă prin a lui iniţiativă. Prin urmare, cunoaşterea se coboară
asupra noastră, nu ieşim din noi înşine pentru ca să prindem obiectul care trebuie
cunoscut, nu punem noi stăpânire pe obiect, ci dimpotrivă, noi suntem stăpâniţi de
acel obiect din afară de noi, iar noi nu facem decât să îndeplinim o operaţie pe care
acel obiect de cunoştinţă al nostru ne-o îngăduie. Prin urmare, revelaţia este o
întrepătrundere a celor doi termeni ai raportului, în cunoaşterea obişnuită este pur şi
simplu o punere de posesie a subiectului asupra obiectului.
Deci, în actul cunoaşterii obişnuite, obiectul este pasiv, subiectul activ; în actul
revelaţiei este activ obiectul şi aproape pasiv subiectul. Evident, aproape pasiv,
întrucât pentru actul revelaţiei se cere o anumită stare spirituală deosebită; pentru
revelaţie nu este pregătit în fiecare moment tot omul, revelaţia se întâmplă în anumit
timp potrivit. Tocmai din faptul istoric că revelaţia [nu] este un fenomen perpetuu se
deduce şi caracterul special al celor doi termeni puşi în prezenţă: ambii termeni să fie
într-o situaţie propice, deci de ia ambii termeni se cere o anumită activitate.
Prin urmare, nu este exact că în actul revelaţiei, cum spune o anumită mistică,
subiectul este absolut pasiv; adică, pura contemplaţie, pura stare de receptivitate nu
face posibilă revelaţia, pentru că această stare poate fi înţeleasă, la urma urmelor, ca
fiind perpetuu existentă. Noi în fiecare moment putem să fim în pasivitate, dar nu în
fiecare moment, în viaţa conştiinţei individuale, suntem pasibili de receptivitatea
aceasta, de revelaţie.
Aceasta este, prin urmare, distincţiunea în procesul revelaţiei şi numai în acest
proces este dată, în adevăr, legătura dintre Creator şi creatură. Pentru că numai în
acest proces al revelaţiei - al intuiţiei directe şi al intuiţiei absolute - obiectul si
subiectul se întrepătrund, în procesul celălalt, de cunoaştere ştiinţifică, obiectul şi
subiectul rămân ipostaze deosebite ale realităţii; ele se ating oarecum numai
superficial, intră într-un raport constant, dar în ceea ce priveşte apariţia lor în lumea
realităţii sensibile ele nu intră într-o legătură intimă şi esenţială. Dacă acea
cauzalitate ştiinţifică, precum spuneam, este stabilită în raporturi exterioare, de
ordonare în timp şi spaţiu, şi dacă legătura Creator - creatură este ceva mai mult, este
răsfrângerea, trădarea unei legături esenţiale, intime între cei doi termeni, atunci,
evident, raportul Creator - creatură nu poate să fie dat în cunoaşterea ştiinţifică; se
cere această stare specială a cunoaşterii religioase, revelaţia, care, hotărât, mai mult
decât cunoaşterea ştiinţifică, este pasibilă de a îndeplini funcţiunea aceasta de
cunoştinţă simbolică a realităţii. Creator şi creatură stau într-un raport de cauzalitate
simbolică pentru religie. Creator - creatură, cauză - efect stau într-un raport de
cauzalitate obiectivă pentru ştiinţă, dar sentimentul de creatură este întotdeauna
întovărăşit de conştiinţa sau structura spirituală care trădează o relaţie simbolică,
adică creatura se simte întotdeauna ca fiind semn, simbol pentru Creator. Am repetat
lucrul acesta pentru că este de o mare importanţă.
3. Categoria existenţei absolute, ca şi categoria existenţei relative, incontestabil
se leagă, în viaţa conştiinţei religioase, de categoria sanctităţii. Acum este iarăşi
evident că şi metafizica ajunge la această categorie a sanctităţii. Ştiţi că există în
metafizica scolastică o aşa-numită scară a gradelor de existenţă, adică toate obiectele
cari există în realitatea sensibilă nu există prin ele însele, afară de existenţa supremă,
care este existenţă absolută, ens a se. Dar existenţa aceasta este dependentă pentru
fiecare obiect în parte într-o măsură deosebită; spune adică metafizica: un om există
mai mult prin sine însuşi decât un animal, întâi, pentru că omul are o conştiinţă de
sine, al doilea, pentru că omul, în virtutea acestei conştiinţe de sine, se poate
determina el însuşi în acţiunile lui. Dar, pe de altă parte, un animal oarecare este de
un grad de existenţă mai coborât decât omul, dar este şi el superior lucrului
neanimat. Omul se determină în acţiunile lui, conştient prin el însuşi, spune
metafizica, animalul se determină în mişcările pe cari le face, nu în acţiunile pe cari le
face, el se mişcă singur; un lucru neanimat nu se poate mişca singur, el se mişcă prin
alţii.
4. Vasăzică, de existat există toate, există toate în acelaşi grad, nu există
propriu-zis grade deosebite de existenţă, existenţa este pur şi simplu existenţă; dar, în
cadrul existenţelor acestora, activitatea pe care fiecare realitate o are este deosebită,
şi atunci simte metafizica necesitatea să facă deosebirea aceasta, şi zice: există prin
sine sau există prin altcineva. Existenţa prin alţii are diferite grade.
Vasăzică, de la existenţa prin altcineva, ens ab alio, până la existenţa prin sine
este o întreagă trecere de poziţii deosebite. La limita acestora este ens ab alio, care
poate să fie considerat de metafizică ca un fel de rezultat al unui proces de inducţie,
adică urcând teoretic trepte în cari elementul de sine stătător creşte pe măsură ce
elementul de altcineva descreşte, trebuie să ajungem la limită, la un moment în care
elementul de dependenţă să fie nul, pe câtă vreme elementul de independenţă să fie
maxim, adică să cuprindă tot. La cei doi poli ai acestei scări de ascensiune continuă
există o realitate în care elementul de sine stătător este nul şi elementul dependent
este maxim, iar la capătul celălalt există o altă realitate, care are aceleaşi calităţi,
inversate. Prin urmare, stabilirea acestui ens a se se poate să fie rezultatul unui
proces raţional.
De unde se face, propriu-zis, în scolastică şi în metafizică această graduare? De
unde pleacă graduarea? Pleacă de la Dumnezeu? Pleacă de la realitate? Istoriceşte
propriu-zis, putem spune că eşalonarea este de origine veche, există în Aristotel
anima sensitiva şi anima vegetativa, adică împărţirea aceasta -fiinţe imobile, animate,
neanimate şi, în sfârşit, fiinţe raţionale -există înainte de punerea procesului religios.
Prin urmare, elementele pentru rezolvarea metafizică a problemei nu sunt de origine
religioasă şi, prin urmare, metafizica poate să spună foarte bine: noi ajungem la un
ens a se, la o existenţă absolută, printr-o trecere la limită, printr-o graduare, printr-o
dozare deosebită a celor două elemente constitutive ale oricărei realităţi, elementul
dependenţei şi cel al independenţei. Tot astfel, din această existenţă absolută poate să
deducă metafizica realitatea perfectă. Ce însemnează realitate perfectă? Însemnează,
după determinările metafizicei, spiritualitatea şi libertatea, spiritualitate şi libertate
caracteristice ale aşa-numitei ens perfectissimus, înţelegând prin libertate, în
metafizică, posibilitatea de a fi cauză. Aceasta înseninează libertate metafizică, şi nu
altceva. Dar evident că dacă noi avem conceptul de ens a se, de existenţă absolută, şi
dacă acest concept închide în el acţiunea continuă şi necondiţionată, evident că el
închide si nota de libertate, adică posibilitatea de a fi necontenit cauză şi de a nu fi
vreodată efect.
5. Vedeţi că în adevăr metafizica poate să construiască conceptul acesta de ens
perfectissimus cu spiritualitatea şi libertatea, conceptul acesta de divin, de sanctus, de
sfânt, dar acest concept , construit de metafizică nu este ca conceptul religios; adică,
nu este ceea ce trăim sau ceea ce trăieşte conştiinţa religioasă omenească, pentru că
sfânt în conştiinţa religioasă este mai mult - am spune - o structură spirituală decât
un concept clar; sfânt este mai mult o stare de spirit, o valorificare. Adică, maximum
de valoare pe care poate să o aibă o realitate constituie categoria divinului.
Dar în ce constă acest maximum de valoare propriu-zis? Nu este tocmai aşa uşor
de spus. Dacă analizăm, şi aceasta se poate face foarte lesne cetind textele mistice, ce
înţelege conştiinţa religioasă prin sfânt, am vedea că tot materialul se fărâmiţează şi
ne trece printre degete şi este foarte ciudat - este o observaţie care trebuie verificată
de fiecare dintre d-voastră. Eu am avut adesea impresia că valorificarea aceasta, pe
care noi o postulăm acestei conştiinţe religioase, nici măcar nu presupune existenţa.
în actul de iubire către Dumnezeu, ce iubim noi? în ce constă actul de iubire către
Dumnezeu? Iubim pe Dumnezeu? Nu, este altceva. Sigur că ceea ce spun acum nu
este direct în concordanţă cu catolicismul, poate să fie mai în concordanţă cu
Răsăritul. Actul acesta de iubire nu se îndreaptă propriu-zis către ceva precis, ci este
pur şi simplu un act de iubire. Iubim ceva fără să ştim propriu-zis ce iubim. Forţele
noastre spirituale, cari trebuie să găsească realizarea în afară de noi, se direcţionează
înspre un punct din afară de noi, pe care noi îl postulăm în conştiinţa religioasă ca un
fel de valorificare supremă.
6. Aş spune, în legătură cu aceasta, prin urmare, că iubirea de Dumnezeu nu
presupune încă „cred în Dumnezeu"; este iubirea lui Dumnezeu, este un act originar
al conştiinţei noastre religioase, care poate să fie concomitent cu „cred în
Dumnezeu", poate să-i urmeze „cred în Dumnezeu", dar poate să fie anterior acestui
„cred..." Pot să iubesc pe Dumnezeu, sau categoria sanctităţii, ori pur şi simplu pot să
iubesc în ordine religioasă fără ca termenul actului meu de iubire să fie ceva precis.
Aceasta înseamnă că a iubi, în ordinea religioasă, este pur şi simplu a te evaza, a te
revărsa spiritualiceşte şi să te îndreptezi către un punct exterior, care este considerat
ca o valoare supremă. Aceasta este categoria divinului în viaţa religioasă: nu ceva
precis, nu ceva care poate să fie determinat, hotărât; şi probă că este aşa, spun eu,
este că încercarea de a determina raţional categoria divinului a dat totdeauna greş.
Caracterul definitiv care rămâne pentru definiţia categoriei divinului este tot ceva
care este înăuntrul nostru. Divin este acea realitate sau acea valoare căreia noi îi
sacrificăm orice; prin urmare, divin este valorificarea maximă posibilă. Aceasta este
definiţia divinului în funcţie de conştiinţa religioasă şi aceasta este, în acelaşi timp,
însăşi esenţa vieţii religioase: la baza vieţii religioase stă sentimentul sau starea
sufletească, structura sufletească a jertfei, nimic nu este mai valoros decât divinitatea;
prin urmare, nimic nu poate să fie preferat divinităţii, deci totul poate să fie jertfit şi
deci totul trebuie să fie jertfit, în al doilea rând, acestei divinităţi.
7. Aci este şi legătura dintre religie şi morală. Dar, vedeţi, tocmai problema
aceasta defineşte caracterul problemei morale în cadrul religiunii. Eu am vorbit
adesea în faţa d-voastră despre lipsa de legătură dintre morală si religie şi acum cad
tocmai pe o legătură între morală şi religie! Da, dar este altfel de morală; morală
însemnează aci altceva decât morala pozitivă, decât codificarea unor anumite feluri
de purtare. Morală însemnează, aci, pur si simplu conducerea ta proprie în vederea
mântuirii.
Dacă în genere se înţelege prin morală această procedare, evident că este o
legătură între religie şi morală, altfel nu, şi legătura dintre morală şi religie se
evidenţiază în acest punct prin aceea că orice este mai puţin înseninat decât însăşi
divinitatea. Deci, orice poate să fie, şi trebuie să fie, jertfit valorii absolute, care este
divinitatea.
Faptul acesta este încă un argument pentru ceea ce am spus eu odată, ceva cam
fricos, dar am spus totuşi, că religia propriu-zis este asocială, adică religia pune
conştiinţa individuală în funcţie de o valoare care este dincolo de marginile existenţei
sensibile, condiţionează toată activitatea individuală de supunerea, de potrivirea
noastră la un ideal sau la o existenţă care, nefiind din lumea aceasta, nu poate să
reglementeze această lume.
8. Vreau să vă amintesc, totuşi, că există o încercare de caracterizare a divinului;
este încercarea lui Otto. El găseşte ca elemente ale sanctităţii cinci caracteristici: este
întâi momentul, el zice „moment", pe care el îl numeşte mysterium tremendum,
momentul majestas şi apoi zice, das Energische, das Mysteriose şi das Fascinans.
Mysterium tremendum însemnează: divinitatea este trăită de oameni într-un
amestec de neprecis şi de groaznic, de grozav, în orice act religios este impresia
aceasta de tragic, de teribil, de ameninţător.
El fundează afirmaţia lui pe o mulţime de cercetări din toată istoria religioasă,
dă şi ilustraţii de felul cum sunt înfăţişaţi zeii, apoi citează din Psalmi, Apocalips etc.,
verificând momentul acesta.
Majestas cred că n-are nevoie de comentar: divinul este deasupra noastră, a
tuturor şi dă impresia aceasta de măreţie. Das Energische, adică momentul de
continuă lucrare, continuă activitate a divinului.
Das Mysteriose este ceva pe care eu nu-l înţeleg aşa de precis în opoziţie cu
mysterium tremendum, fiindcă în aceasta se închide nota aceasta de mister, de tainic.
Fascinans însemnează, cu toate că nouă ne este groază în faţa divinităţii, cu
toate acestea, divinitatea exercită asupra noastră un fel de fascinaţie.
Nu este importantă această enumerare. Ce importă şi ceea ce ne preocupă pe noi
este altceva. El întrebuinţează pentru toate aceste momente cuvinte străine de limba
germană, deşi pentru fiecare din aceste cuvinte există cuvintele corespondente în
limba germană. El însă întrebuinţează alte cuvinte, pentru că simte că ceea ce vrea să
spună el cu aceste vorbe nu este ceea ce se înţelege în gândirea obişnuită. Ceva mai
mult, definiţia pe care o face el sau prelucrarea materialului pe care o face el până să
ajungă la aceste caracteristici este foarte interesantă. Procedeul este negativ, adică nu
se spune că divin este cutare lucru, ci se procede prin eliziune, şi zice că divin nu este
cutare. Vasăzică, există un tot pe care cercetătorul îl are în faţa lui, şi din acest tot
cercetătorul încearcă, dezghiocând, cum am desface un ştiulete de porumb, să scoată
tot ceea ce nu este bun şi oprind tot ceea ce a rămas. Dar procedeul acesta este prin
negaţie. De ce, prin negaţie? Ştiţi că Otto face parte, ca credinţă filosofică, din şcoala
kantiană, oarecum corectat prin poziţia lui Fries. Rudolf Otto înţelege că vorbire
raţională şi procedeul raţional nu pot să ducă propriu-zis la o definiţie a divinului. El
înţelege că această categorie a divinului, întrucât divinul este punctul ultim către care
se îndreaptă actul religios şi pe care-1 trăieşte actul religios, cade în afară de sfera
preocupărilor, în afară de posibilităţile de stăpânire şi de trăire ale raţiunii noastre si
atunci întrebuinţează metoda negativă, prin eliziune. El dădea[48] un exemplu
pentru ca să arate cât de bine şi cât de frumos se proceda înaintea divinităţii. El zice:
Dumnezeu este - şi citează din Psalmi - ceea ce ochii n-au văzut, ceea ce urechile n-au
auzit, ceea ce nici o inimă n-a simţit. Vasăzică, nimic din ceea ce noi, cu simţurile
noastre obişnuite, cu instrumentul nostru de toate zilele de cunoaştere, primim, nu
este Dumnezeu; divinul este în afară de toate acestea.
Dar se va zice: bine, dar unde se ajunge cu metoda aceasta? Se poate face
propriu-zis o definire a unui obiect prin ceea ce nu este? Care sunt determinările
acestui obiect? Totalitatea determinărilor acestui obiect s-ar putea rezuma în, pur şi
simplu, următoarea formulă: are ca determinări nici o determinare posibilă. Bine, dar
ceea ce are ca determinări nici o determinare posibilă, este nimic, nu este aşa? Prin
urmare, procedeul duce la ateism sau la nihilism.
Acum, procedeul acesta este considerat ca procedeu raţional. Dacă în adevăr noi
am încerca în procesul de cunoaştere obişnuită să definim un obiect prin ceea ce nu
este el, şi nu numai prin ceea ce nu este, dar să stabilim că nimic din ceea ce este
determinare pentru un obiect oarecare nu este determinare pentru acest obiect,
atunci evident că am trece de o parte toate determinările posibile şi ar rămâne, de
cealaltă parte, nimic; adică, totalitatea determinărilor nefiind aplicabilă acestui X,
însemnează că X nu există pur si simplu, pentru că existenţa lui nu este pasibilă de
nici o determinare posibilă, în ordinea raţională lucrul este clar. Dar ce însemnează
propriu-zis această definiţie? îmi vine în minte acum că procedeul acesta s-a mai
întrebuinţat în filosofic, la Plotin. în filosofic n-are nici o valoare. Are în religie?
Probabil. Adică, în religie se spune că nimic din ceea ce este raţional nu poate să
prindă divinul religios; cu alte cuvinte, categoria aceasta a divinului nu poate să fie
înţeleasă, ci poate numai să fie trăită. Iar determinările pe cari le dăm noi acestei
categorii, acestui obiect care este divin, nu sunt determinări directe, ci determinări
prin analogie. Când eu spun: divinul nu este cutare, nu însemnează, în ordinea
religioasă, numai că nu este cutare, ci însemnează: eu nu mai pot să-mi îndrept
conştiinţa mea religioasă în această direcţie, ci trebuie să o îndrept în altă direcţie.
Vasăzică, determinările acestea negative ale categoriei divinului sunt, în
conştiinţa religioasă, căi sau indicaţii pentru orientarea conştiinţei noastre religioase.
9. Eu nu voi urma drumul acesta, nici drumul celălalt, căci vedeţi care este
deosebirea. Nu ştiu dacă ne-am înţeles. Eu, drept să vă spun, în locul d-voastră, nu
m-aş declara aşa de tare mulţumit, căci simt că este ceva pe care n-am pus încă
punctul, simt că în toată argumentarea mea scapă ceva. Dar, ca să înţelegeţi mai bine
poziţia din care vorbesc eu, nu ceea ce spun eu, trebuie să ţineţi seama de ceea ce am
repetat de atâtea ori, şi anume, că viaţa metafizică şi viaţa religioasă sunt două
terenuri deosebite şi că ceea ce este cunoaştere într-un loc, este trăire în celălalt şi că,
prin urmare, chiar dacă metoda aceasta a definiţiei prin eliminare este nulă în
metafizică, pentru că duce la nihilism, ea poate să nu fie nulă în domeniul conştiinţei
religioase, unde însemnează nu excluziunea unei determinări, ci excluziunea unei
orientări a conştiinţei noastre.
Acestea aveam de spus despre categoria divină.
1. Adevăr şi fals în religie. Adevăr religios şi adevăr ştiinţific
2. Două tipuri de determinări ale divinului
3. Problema originii religiei - un nonsens. Desfăşurarea religiei
4. Atributele - semne ale divinaţii
5. Exprimarea indeterminată a divinătăţii prin limbaj
6. Aproximarea divinului
7. Aspectul istoric al atributelor secundare
8. Despre structura spirituală a creştinului ortodox
Cari sunt calităţile esenţiale sau atributele fundamentale ale divinităţii, am
văzut în explicaţiunile de până acum şi ne mărgineam la existenţa absolută, adică
divinitatea, şi la caracterul de sanctitate, din care aproape deducem, ca consecinţă
imediată, caracterul sau proprietatea de acţiune continuă şi prin sine.
Toate aceste atribute, aceste calităţi fundamentale ale divinităţii constituie un
anumit plan de realităţi, aş zice, adică sunt oarecum de sine stătătoare şi
caracteristice, în sensul că ele nu pot să fie deduse din altele, nu pot să fie deduse din
experienţa noastră sensibilă şi nici pe calea unor raţionamente logice. Problema
divinităţii este - cum am accentuat de atâtea ori - de o structură specială, raportânduse
la realităţi de altă natură, atât sub raportul cunoştinţei, cât şi sub raportul
existenţei, decât obiectele din realitatea sensibilă. Aceasta însemnează că actele
religioase în generalitatea lor sunt fundamentale, cum aţi văzut, nu numai pentru
trăirea, dar si pentru existenţa - aş zice mai ales după lecţiunea trecută - acestor
realităţi deosebite; actele religioase constituie o lume a lor, aparte, o anumită ierarhie
proprie de valori, ireductibilă la toate celelalte ierarhii de valori şi valorificări
posibile. Vasăzică, actele religioase constituie un univers de sine stătător, alături de
universul sensibil. Aceasta este oarecum gruparea mare a faptelor în domeniul
general al existenţei sau al metafizicei: faptele religioase constituie un domeniu de
sine stătător, ireductibil la alte fapte secundare şi nedeductibile din altă experienţă a
noastră.
1. În cadrul consideraţiunilor acestora se vede cât de bine apare problema
adevărului şi falşului în religie. Piatra de încercare a tuturor istoricilor pozitivişti ai
religiei, atunci când este să vorbească de realitatea vieţii religioase şi de realitatea
afirmaţiilor religiei, deci de realităţile rezultând din actele religioase în genere, piatra
de încercare este tocmai multiplicitatea şi varietatea precipitatelor actului religios;
adică, acest act religios presupune anumite calităţi de structură, pe care le-aţi auzit
expuse mai înainte; dar actul acesta religios are întotdeauna ceva în care se
obiectivează; adică, există, pentru fiecare act religios, un obiect în afară de conştiinţa
religioasă subiectivă, individuală, şi care este însăşi divinitatea.
Acum, există o istorie a religiei. Aceasta însemnează: divinitatea ia diferite
forme. Din existenţa unei istorii a religiei unii cercetători au crezut că pot să deducă
lipsa de valabilitate sub raportul adevărului a rezultatelor vieţei religioase, şi au zis: ei
bine, există creştinism, dar a existat înainte de creştinism elenism, a existat hinduism
tot ca formă religioasă, a existat religia egipteană, mahomedanismul etc... Cum
coexistă aceste forme şi ce însemnează, în cazul acesta, adevărul sau conţinutul de
adevăr al vieţei religioase?
În adevăr că întrebarea poate să fie neliniştitoare, dar numai la prima impresie;
pentru că, exact în acelaşi fel întrebăm noi: există o fizică, şi ce însemnează adevărul
fizic de acum trei mii de ani faţă cu adevărul fizic de azi? Există o astronomie, şi ce
însemnează, de pildă, viziunea ptolemeică a universului faţă de viziunea copernicană?
Există, vasăzică, şi în domeniul vieţii religioase, un fel de aproximaţie a
adevărului, după cum există o aproximaţie a adevărului şi în domeniul gândirii
logice; dar aproximaţia aceasta a adevărului poartă nu asupra esenţei înseşi a vieţii
religioase, spre deosebire de conştiinţa ştiinţifică. Esenţa vieţii religioase se
mărgineşte, în determinările formale ale divinităţii ca ens a se, sanctitate şi continuă
acţiune. Aceste caractere sunt fundamentale oricărei atitudini religioase, se găsesc în
orice religie existând ca atare şi, prin urmare, formează - cum am spune cu un termen
impropriu - elementul aprioric al oricărei religii. Aproximităţi ale adevărului pot să
existe şi în cadrul vieţii religioase, spuneam, dar aceste aproximităţi ale adevărului în
ordinea religioasă intervin numai într-un moment secundar, adică în momentul în
care conştiinţa religioasă trece de la aceste determinări formale la alte determinări,
mai apropiate, pe cari le vom vedea imediat.
Vasăzică, adevărul în ordinea religioasă se aseamănă, într-un fel, cu adevărul în
ordinea logică, în ordinea ştiinţifică, dar se deosebeşte în alt fel. Se aseamănă în
măsura în care însăşi operaţia de determinare în viaţa religioasă este supusă
contingenţei, în măsura în care [în] aceste determinări intră elemente istorice; nu se
aseamănă întru cât, în măsura în care adevărul acesta religios nu mai este operaţie
logică sau asemănătoare cu operaţia logică, ci se sprijină pur şi simplu pe operaţiunea
revelaţiei; ele sunt deasupra oricărei îndoieli, ele sunt adevăruri în chip absolut, si
sunt adevăruri în chip absolut pentru motivele pe cari le aminteam, că, anume,
existenţa şi cunoaşterea sunt unul şi acelaşi lucru în acest act al revelaţiei şi al
cunoştinţei simbolice.
2. Dar problema aceasta deschide imediat o altă problemă: ce fel de determinări
mai poate să suporte divinitatea aceasta, si întru cât aceste determinări sunt distincte
de cele dintâi; pentru că, dacă există în problema adevărului separaţie, adică există un
adevăr absolut şi un adevăr pasibil de aproximaţie, atunci trebuie sa existe două feluri
de determinări, distincte.
Ştiţi că divinitatea poartă şi alte diferite atribute. Noi îi zicem lui Dumnezeu
raţiunea supremă, iubirea supremă, bun suprem etc.; cu ce drept dăm noi denumirile
sau caracterele acestea divinităţii şi care este mecanismul pe care-l întrebuinţăm noi
în aceste determinări? Când zicem bine suprem, când zicem raţiune supremă, când
zicem iubire supremă etc., întrebuinţăm propriu-zis cuvinte pe cari le întrebuinţăm în
alt sens în viaţa noastră de toate zilele.
3. De aci, şi presupoziţia, la unii dintre cercetătorii în domeniul vieţii religioase,
că există o problemă filosofică a origine! religiunii. De îndată ce sunt elemente
asemenea între viaţa religioasă şi viaţa practică, empirică, de îndată ce cam aceiaşi
termeni sunt întrebuinţaţi şi într-o parte şi în alta, trebuie să fie ceva comun de la
care pleacă aceste două activităţi diferite - ceea ce este, cu alte cuvinte, problema
originei religiunii.
Ţin să vă spun de la început că această problemă a originei religiunii este,
oarecum, un nonsens.
Religiunea, evident, are o viaţă, ea se desfăşoară şi are unele clipe de evoluţie,
după cum clipe de evoluţie are însăşi viaţa religioasă a individului şi a omenirii în
general. Desfăşurarea aceasta a vieţii religioase este autonomă, adică ea se desfăşoară
din ea însăşi. Vasăzică, în acelaşi fel în care spuneam, mi se pare, acum vreo doi ani,
despre om, că el nu se poate dezvolta din altceva, în contra tuturor afirmaţiunilor
evoluţionismului, că, adică, calitatea de a vorbi şi calitatea de a lucra sunt calităţi cari
nu se dezvoltă gradual din alte funcţiuni ale vieţii, ci sunt pur şi simplu date, sunt
definitorii, sunt absolute, după cum spuneam deci că nu se poate face o trecere de la
animal la om, tot aşa spun acum: nu se poate face o trecere de la viaţa empirică,
stăpânită de logică, la viaţa aceasta religioasă; adică, cum aş spune cu un termen
ştiinţific: desfăşurarea religiunii sau a vieţii religioase este autonomă, nu eteronomă.
Eteronomia - dacă vă amintiţi de Wundt -, eteronomia scopurilor este o foarte
gratuită presupoziţie pozitivistă, care pleacă mai mult din necesitatea aceasta de
unificare a spiritului uman. Ea stă în directă legătură cu pretenţiunea
evoluţionismului contimporan de a atribui tuturor noţiunilor unele elemente ce vor fi
existat odată, la începutul lumii. Originea vieţii religioase - nu a problemei religioase -
ar părea doar o întrebare absurdă, căci, după cum s-a arătat, chiar cu argumente
uneori, viaţa religioasă îşi are domeniul ei propriu. Vasăzică, orice dezvoltare
religioasă trebuie să se ţină în limitele stricte ale religiunii, după cum orice dezvoltare
a conştiinţei umane în genere trebuie să se ţină în limitele stricte ale umanităţii. Nu
există trecere de la logic la religios, după cum nu există trecere de la-animal, de la neom,
la om. Acestea sunt separaţiuni definitive, odată pentru totdeauna, atât în lumea
logică, cât şi în realitatea propriu-zisă. Cine îşi dă seama de dificultăţile în cari a căzut
evoluţionismul în general poate să înţeleagă de ce separaţiunea aceasta este fundată
şi cum îndrăzneşte cineva, în 1925, să spună că este fundată o separaţiune aşa de
definitivă între religios şi logic, după cum este fundată o separaţiune între uman şi
neuman. Deci, ca să ne întoarcem la punctul de la care am plecat: nu se poate spune
că cuvintele acestea pe cari le întrebuinţăm noi în determinările secundare ale
divinităţii sunt întrebuinţările limbagiului curent în viaţa religioasă. Este adevărat că
se amestecă unele elemente străine de viaţa religioasă în această operaţiune de
determinări secundare: când eu vorbesc de divinitatea raţională, de divinitatea bună,
de divinitatea iubitoare, nu vorbesc de divinitatea revelată mie ca atare, ci vorbesc de
divinitatea revelată mie prin existenţă. Am mai vorbit aci de particularitatea aceasta
pe care o prezintă viaţa religioasă - particularitate evidentă în procesul de cunoaştere
simbolică. Am vorbit de capacitatea ce o are lucrul, sau, în sfârşit, efectul, de a sta ca
simbol, ca reprezentare a cauzei, a divinităţii. Ei bine, tocmai universul considerat ca
simbol al divinităţii este punctul de plecare în această a doua operaţiune de
determinare a divinităţii, care ne dă predicatele sau atributele pe cari le-am enumerat
adineauri, adică: eu cunosc pe Dumnezeu, Dumnezeu îmi este dat mie în realitate,
realitatea există, reprezintă pe Dumnezeu, şi, în măsura în care eu cunosc această
realitate, în funcţiune de Dumnezeu, nu în funcţiune de ea însăşi, eu am dreptul să
atribui lui Dumnezeu calităţi pe cari le descopăr în această realitate care stă ca simbol
al divinităţii.
4. Vasăzică, ceea ce cunosc în universul sensibil am dreptul să atribui divinităţii,
dar cu o singură condiţiune; şi anume, ca universul sensibil pe care îl iau eu în
considerare să nu fie cunoscut sub specia logică, să nu fie cunoscut, prin urmare, ca
ceva de sine stătător şi să nu fie cunoscut sub categoria cauzalităţii, ci să fie cunoscut
sub o relaţiune simbolică, în momentul, prin urmare, în care eu trăiesc universul ca o
realitate, ca o realitate simbolică, ca o reprezentare a divinităţii, în momentul acesta
conştiinţa mea, pe care o scot din universul sensibil, este valabilă şi pentru divinitatea
însăşi şi atributele pe cari eu le scot din această realitate sunt foarte bine potrivite
pentru divinitatea însăşi. În lecţiunea viitoare, când vom merge însă în cercetarea
acestor atribute, o să vedem un lucru foarte însemnat; şi anume, că cunoştinţa
noastră, în termenii în cari se aseamănă cu termenii din cunoaşterea logică a realităţii
şi pe cari noi îi aplicăm divinităţii, nu joacă, în această determinare a realităţii, exact
acelaşi rol pe care-l joacă în considerarea logică a universului. în primul rând,
atributele acestea, pe cari le-am enumerat, sunt - aşa se numesc ele în teologia
naturală - inadecvate; adică, dacă eu spun că Dumnezeu este spiritualitate, raţiune,
prin aceasta n-am spus că Dumnezeu este o fiinţă raţională în felul în care eu sunt
raţional. Când eu spun despre mine că sunt raţional, atunci afirm că una din calităţile
mele este şi raţiunea sau raţionalitatea sau spiritualitatea, că, vasăzică, o parte din
mine însumi este reprezentată sau este tradusă prin lumea cealaltă în acest atribut, al
raţionalităţii; când zic, însă, că Dumnezeu este raţional, spun cu totul altceva.
Dumnezeu este o infinitate de atribute, Dumnezeu este însuşi infinitul. Spinoza
consideră substanţa ca fiind ea însăşi infinitus atributis. Infinitatea aceasta de
atribute îmi este mie necunoscută. Pe de altă parte, infinitatea aceasta de atribute nu
reprezintă părţi propriu-zis din divinitate, ci sunt, pur şi simplu, semne ale divinităţii.
Eu nu pot să spun despre divinitate că este raţională în acelaşi fel în care sunt raţional
eu - spuneam adineaori. Pentru ce? Pentru că raţionalitatea epuizează un caracter al
meu, dar ea nu poate să epuizeze un caracter al divinităţii, pentru simplul motiv că
divinitatea este inepuizabilă în orice direcţiune. Aceasta însemnează că limbagiul pe
care-l întrebuinţăm noi, în această atribuire de calităţi, divinităţii, este inadecvat.
5. în al doilea rând, limbagiul acesta este indeterminat, nedefinitoriu, irelevant;
adică, ceea ce afirm eu despre divinitate printr-un atribut al meu nu numai că nu dă o
parte completă din divinitate, adică nu numai că nu epuizează divinitatea, deci nu
numai că nu este adecvat, dar mai are încă un defect: limbagiul acesta exprimă mai
mult o asemănare a divinităţii sau a ceva din realitate cu divinitatea, decât divinitatea
însăşi; altfel spus, calitatea fundamentală a limbagiului, sau defectul, dacă voiţi, constă
în aceea că este analogic; nu este exprimare proprie, directă, ci exprimare prin
analogie.
Lucrul acesta se vede foarte bine în domeniul vieţii religioase realizate. Ce este,
în literatura greacă de exemplu, frica aceea, neputinţa şi lipsa de curaj de a determina
divinitatea? Pentru că este spus precis în toată literatura greacă, în toată literatura
clasică religioasă din filosofia greacă, ceea ce este Dumnezeu: Dumnezeu este ceea ce
nu se poate spune. Şi nu este numai afirmaţia logică: nu se poate exprima Dumnezeu,
ci şi un fel de reţinere, o lipsă de curaj de a ataca problema însăşi; lipsă de curaj care
nu este numai în literatura religioasă grecească, ci se găseşte, de pildă, în Biblie, în
textul ebraic al Bibliei, Dumnezeu se numeşte Elohim şi se mai numeşte Iahveh, dar
niciodată numele lui Iahveh nu se ceteşte aşa, ci, pretutindeni unde se găseşte
semnul, care este un semn prescurtat (nu este scris „Iahveh", ci este un semn
prescurtat), se ceteşte Adonai. Vasăzică, religiozitatea ebraică se sfia să numească pe
nume şi unde era Iahveh cetia Adonai, zicea: „Adonai Elohim" iar nu „Iahveh
Elohim".
Ce este Cabala ebraică? Numerele 1-10 însemnează fiecare ceva. Zece
însemnează Dumnezeu, dar zece nu se scrie niciodată şi nu se pronunţă. Se scrie nouă
plus unu. De ce? Este tocmai groaza aceasta de a determina divinitatea, groaza de
răspunderea pe care o are când îşi cunoaşte omul însuşi imposibilitatea de a face
această determinare.
Vasăzică, în adevăr există o discrepanţă între determinările acestea secundare
ale divinităţii şi divinitatea însăşi, care porneşte din faptul că, în această operaţie,
spiritul omenesc este lipsit de revelaţiune şi este, prin urmare, constrâns să
întrebuinţeze mijloace din lumea de toate zilele, şi atunci, singura cale care-i mai
rămâne pentru ca, totuşi, cu elementele din viaţa de toate zilele, să treacă în planul
celălalt al vieţii religioase propriu-zise, este un fel de dislocare, de schimbare a
funcţiunii cuvântului; de unde cuvântul are în viaţa logică un înţeles precis, cu o
anumită indicaţie obiectivă, dincoace capătă o funcţiune distinctă; nu mai este o
funcţiune direct indicativă, ci indicativă prin ocol şi o funcţiune oarecum denaturată;
pentru că, una este indicarea unui lucru direct şi alta e indicarea lucrului prin analogie,
una este indicarea lucrului direct şi alta indicarea lucrului cu conştiinţa că această
indicare este inadecvată.
6. Deci, vedeţi, caracterul acesta de specificitate a vieţii religioase se
generalizează şi în cadrul acestor determinări, în cari totuşi intră un element din
ordinea logică, care este realitatea sensibilă însăşi. Ei bine, tocmai pentru că în aceste
determinări secundare ale divinităţii intră acest element din ordinea logică, tocmai
pentru că, prin urmare, în această cunoaştere noi nu stăm sub imperiul revelaţiei,
ieşim din cadrul procesului de revelaţie, tocmai de aceea adevărurile pe cari noi le
emitem în această operaţie nu sunt adevăruri absolute, ci ele sunt pasibile de
aproximaţie. De aceea Dumnezeu este în unele religiuni răzbunător, iar în altele,
atotiertător. Deci, coeficientul de bunătate şi de iubire este unul într-un caz şi altul în
celălalt caz. De aceea, pentru o religiozitate Dumnezeu este voinţă creatoare, iar
pentru alta Dumnezeu este logos, gândire creatoare mai înainte de orice. Este aci un
proces în care omenescul se amestecă cu divinul, adică un proces în care omenescul
încearcă să definească divinul în funcţiune de omenesc.
7. Evident, din cele ce am spus, vedeţi că intră un element istoric în toată acesta
a doua opiniune, adică este condiţionată determinarea aceasta secundară a divinităţii
de elementul acesta extrareligios. Dacă în determinarea divinităţii intră elementul
acesta, cunoaşterea universului, înseamnă că concepţiunea universului, structura
sufletească - mai exact - care determină această anumită concepţiune a universului,
adică etosul, ierarhia valorilor, a unui moment şi a unei rase, sunt elemente determinante
în coloratura ce o va lua această a doua caracteristică a divinităţii. Deci,
atributul secundar al divinităţii închide întotdeauna într-însul un element istoric,
care este structura spiritului, a rasei în care acel act religios trăieşte.
„Rasă", propriu-zis, este numai un fel de a vorbi. Eu nu ştiu precis ce este rasa.
Eu, când spun cuvântul acesta, vreau să înţeleg toate elementele de contingenţă, de
istorie, de timp şi de spaţiu cari determină, la un moment dat, o structură spirituală.
Ei bine, problema aceasta este de cea mai mare însemnătate. Ea ne fereşte domeniul
vieţii religioase de exclusivitate. Exclusivitatea are, în viaţa religioasă, două pricini,
sau o pricină care lasă să cadă rezistenţa fundamentală pe elementul raţional şi alta
care lasă să cadă rezistenţa fundamentală pe elementul revelaţiunii. Gnosticismul, de
pildă, care zice că totul poate să fie raţional în viaţa religioasă, totul poate să fie redus
la raţiune şi se explică prin raţiune, evident că va spune: nu pot să existe, pentru un
om în toată firea, două religiuni, pentru că unul este adevărul logic; prin urmare,
toată lumea trebuie să se apropie de acesta - adevăr care să cadă în absolut. Pe de altă
parte, viaţa sau concepţiunea religioasă care lasă să cadă accentul fundamental pe
revelaţiune zice: nu pot să existe două religiuni cari să fie exact valabile, pentru
simplul motiv că adevărul religios este de origine revelatoare, revelat, şi în domeniul
revelaţiunii nu există grade de adevăr, ci adevăr pur şi simplu, adevăr absolut. Pe de o
parte, avem spinozism, dacă voiţi o religiune intelectualistă, religiunea
metafizicianului de observaţie; pe de altă parte avem, ca tip specific, religiunea
catolică, între una şi cealaltă stăm noi, cari admitem că există şi elemente cari le
căpătăm prin revelaţiune, dar că sunt şi elemente cari sunt din realitatea istorică. Şi,
în momentul în care noi nu putem să neglijăm, nu putem să negăm că există şi
realitatea istorică, existenţa de fapt a acestei realităţi istorice, în acest moment nu
putem să negăm şi egala îndreptăţire a diferitelor religiuni, a diferitelor forme de
viaţă religioasă. Există un catolicism, precum există un ortodoxism; există un
iudaism, precum există un elenism; există toate felurile de religiuni cari corespund, în
adevăr, unei structuri spirituale existente.
8. Dar ce înseamnă structură spirituală în adevăr existentă? Dacă, de pildă,
noi avem conştiinţa că suntem creştini, în afirmaţia aceasta de toate zilele: „sunt
creştin", creştin ortodox sau pravoslavnic, înseamnă că sunt creştin? A avea o viaţă
religioasă specifică înseamnă a trăi, chiar inconştient, această viaţă religioasă,
specifică. Adică, este creştin cineva care trăieşte - nu în viaţa de toate zilele, în viaţa
practică, pentru că v-am spus că problema aceasta nu ne interesează - în viaţa
religioasă, care, ca structură spirituală, se suprapune cu etosul religiunii creştine şi nu
este creştin acel care nu are structura spirituală superpozabilă, care nu cunoaşte, în
domeniul acesta al spiritualităţii, congruenţa. Vasăzică, elementul istoric există, dar
elementul istoric nu se confundă cu ceea ce credem noi despre el, ci elementul istoric
este un lucru pentru sine, de care noi putem să luăm cunoştinţă sau nu. Dacă, de
pildă - în altă ordine decât cea religioasă, căci lucrul este acelaşi -, dacă eu spun că
sunt român, şi într-o bună zi îţi vin cu un sistem de filosofie ştiinţifică, d-ta o să ai
dreptul să te îndoieşti, dacă cunoşti puţin structura spirituală a românului, o să ştii că
ştiinţa şi cu spiritul ştiinţific nu au nimic a face cu această structură spirituală.
Evident că atunci când cineva care zice că este român ar voi să-ţi expună un sistem de
filosofic, trebuie să-ţi ridici îndoielile şi trebuie să te gândeşti că sunt influenţe din
afară, cari încă nu au fost disparate, nu au trecut încă între pietrele de moară, ca să se
aleagă ce este bun de ce este rău.
Aşa şi cu elementul istoric în viaţa religioasă. Există o religiozitate proprie
fiecărei religiuni, adică există o religiozitate proprie fiecărei istorii, şi nimeni nu are
dreptate propriu-zis să încalce acest domeniu.
Dar aceasta nu însemnează că religiozitatea proprie fiecărei istorii este
religiozitatea pe care acea istorie o are la cunoştinţă, ci ea poate să fie ceva cu totul
diferit. De aceea, totdeauna când se vor face - aş zice - monografii spirituale
religioase, o să vedeţi că întotdeauna formele dogmatice nu se acoperă cu cele reale,
pentru că formele dogmatice scrise au totdeauna o întindere mai mare, adică sunt
mai abstracte şi, deci, pe o treaptă de generalizare mai mare, mai sus decât viaţa
practică. Noi toţi suntem ortodocşi: grecii, românii, bulgarii, sârbii, ruşii; dar este o
fundamentală deosebire între ortodoxia noastră şi cea rusă. Cine crede că întărirea
conştiinţei religioase române va veni din contactul cu Rusia, se înşeală. Pentru ca să
vă daţi seama cât se înşeală, v-aş aduce aminte un fapt istoric, că pe la anul 1050,
când deja Biserica de Răsărit era schismatică faţă de Apus, Biserica din Apus găsea
minunate motive de înţelegere, asemănări spirituale cu Biserica din Rusia. Şi ca să
vedeţi încă o dată cât de apropiat şi cât de depărtat este sufletul rusesc de spi ritul
nostru, vă arăt că nici un intelectual din România, Grecia sau Peninsula Balcanică,
care în adevăr a trăit tradiţiunea şi realitatea vieţii de aci, n-a trecut la catolicism, pe
câtă vreme o mulţime de intelectuali ruşi au trecut. Citez cazul lui Soloviov şi
Merejkovski. De ce un tip aşa de reprezentativ ca Soloviov izbuteşte să treacă la
catolicism? Pentru că erau anumite apropieri de structură ontologică între
mesianismul rusesc şi universalismul catolic. Această idee de universalitate nu ne
intră nouă în cap.
Pentru noi nu există o singură credinţă şi necesitatea unei singure credinţe;
pentru noi există altceva: imposibilitatea pentru fiecare dintre noi de a avea altă
credinţă decât aceea pe care o avem. Atât şi nimic mai mult. De aceea, cum vorbeam
şi în altă prelegere, poate că singurul principiu din conştiinţa noastră care este în
adevăr crescut de la noi, de aci, este principiul privitor la viaţa religioasă: toate
confesiunile sunt libere în Ţara Românească, dar nici una n-are dreptul să facă
prozeliţi. În acest articol din Constituţie trăieşte, în adevăr, toată tradiţiunea noastră
spirituală, trăieşte conştiinţa că există un element istoric în viaţa religioasă; acel
element istoric leagă viaţa religioasă de anumite forme istorice; şi că originalitatea şi
drepturile de îndreptăţire au o varietate de forme istorice, adică neapărat dreptul de
îndreptăţire a existenţei unei varietăţi de forme de viaţă religioasă.
Vom vedea, în lecţiunea viitoare, cari sunt anume determinările secundare. 
1 Tipuri religioase şi valori religioase. Pentru preîntâmpinarea unor obiecţiuni
principiale
2Spiritualitate umană şi spiritualitate divină
3Dumnezeu şi câteva categorii generale ale realităţii (număr, timp, spaţiu,
mărime)
4Existenţa lui Dumnezeu în lume. Imanenţa
5Caracterul nedeterminat al atributelor şi mecanismul determinărilor
6Concluzie generală cu privire la viaţa religioasă
Am început în prelegerea precedentă să vă dau câteva lămuriri asupra structurii
determinărilor secundare ale divinităţii, considerate în totalitatea lor generică, îmi
dau seama că ceea ce v-am spus nu poate să fie admis dintr-o dată, aşa cum a fost
înfăţişat, în primul rând pentru că felul meu de expunere nu este acela al dovedirii
acestor lucruri, ci pur şi simplu al afirmării, îmi dau seama, pe de altă parte, că
dificultatea cea mai însemnată în asemenea operaţie de înfăţişare a principiilor
generale ale filosofici religiei stă în faptul că ne mişcăm într-un plan deosebit de
realităţi decât al vieţii de toate zilele şi că trebuie să transpunem acest plan de
realităţi tocmai în limbajul pe care-l întrebuinţăm în viaţa noastră obişnuită.
Vasăzică, toată stăruinţa mea, accentuarea mai mult prin afirmaţiuni a deosebirilor
esenţiale cari există între actul religios şi domeniul vieţii religioase, şi între actele
obişnuite şi domeniul vieţii logice, toată accentuarea aceasta avea de scop tocmai să
vă pregătească pentru o transpunere în alt plan de realităţi decât cel obişnuit. Nu ştiu
dacă există şi pentru d-voastră necesitatea aceasta sau nu ştiu dacă aţi ajuns la
concluzia că, în adevăr, avem de-a face cu două domenii deosebite. Pentru că
experienţa d-voastră personală nu poate să-mi fie direct cunoscută, ca să începem cu
o consideraţie pregătitoare.
1. Ce încercăm noi să facem aci? Unii dintre d-voastră vor crede că încercăm să
constituim un sistem filosofic religios sau să construim o structură spirituală, care va
fi existând sau nu, care, înainte de toate, ar avea în foarte mare măsură un element
subiectiv. Cine crede aşa, se înşeală: eu nu spun nimic despre mine şi nici ceea ce cred
eu despre toate stările acestea sufleteşti spirituale, ci eu încerc o explicare a unei
realităţi. Există tipuri religioase în omenire şi există valori religioase. Aceste
tipuri şi valori religioase sunt de obicei considerate din două puncte de vedere
deosebite. Un punct de vedere este acela obiectiv-ştiinţific. Din acest punct de vedere,
viaţa religioasă a persoanei religioase este o anomalie, o anormalitate. Ştiţi că pentru
medicină majoritatea sfinţilor sunt cazuri de isterie, că Sfânta Tereza a fost isterică,
Ruysbroeck Admirabilul a fost un om a cărui diagnoză nu s-a pus încă, dar merge
foarte mult înspre o psihoză. Acesta este punctul de vedere ştiinţific, cu instrumentele
noastre de cercetare a acestei noi lumi de valori, care constiuie viaţa religioasă, nu
avem altă concluzie: Sfântul Francisc d'Assisi, un om slab de minte, Sfânta Catarina
da Siena, o îndrăgostită nenorocită etc.; nu există posibilitate de apreciere a acestor
lucruri în cadrul vieţii ştiinţifice şi în cadrul logicei normale, decât această etichetare
ca anormal. Şi atunci, sau admitem punctul acesta de vedere, sau trebuie să căutăm
altul. Celălalt punct pe care-l enunţam este un punct de vedere obiectiv, necritic;
adică, nu se spune că toţi iluminaţii aceştia au fost nebuni, ci se spune că au fost
oameni distinşi, şi, cu atâta, punct, fără nici o explicaţie.
Întrebarea care se pune pentru noi este dacă avem dreptul să negăm dintr-o
dată sau să punem atribute peiorative la o întreagă serie de valori spirituale, dacă
avem dreptul să trecem dintr-o dată sub bănuiala nebuniei o eflorescentă de viaţă
spirituală a omenirei. Sfânta Tereza a fost nebună, dar de la ea a rămas o capodoperă
literară etc. Ce facem cu producţiile acestor oameni? Sunt pur şi simplu producţiile
unor nebuni? Sunt ele lipsite de valoare? Au numai o valoare estetică oarecare? Nu
trebuie să uităm încă un lucru, că toţi oamenii aceştia reprezintă pentru conştiinţa
omenească un moment al culturii, adică un moment de echilibru stabil al
spiritualităţii; că oamenii aceştia pe cari medicina îi consideră nebuni au fost oameni
totuşi perfect împăcaţi cu ei înşişi sau pe calea împăcării cu ei înşişi; că, prin urmare,
din punctul de vedere al practicei spirituale şi al idealurilor pe cari le stabileşte viaţa
noastră spirituală, oamenii aceştia au atins un summum. Si atunci, care este
posibilitatea de a aprecia totuşi aceste valori după cuviinţă, de a dovedi că valorile
acestea au o valoare pozitivă? Nu este decât una, şi anume tocmai aceea de a admite,
indiferent de orice experienţă personală, că trebuie să fie, totuşi, şi un alt criteriu de
valorificare a valorilor spirituale decât criteriul logicei obişnuite şi decât criteriul pe
care ni-l dă examenul actelor aparente sub logica obişnuită. Avem un instrument de
indicare a acestor fapte, care este unul şi acelaşi, atât pentru examenul obişnuit logic,
cât şi pentru examenul acesta religios. Şi atunci, toate determinările pe cari
experienţa religioasă le acordă divinităţii trebuie să fie supuse unui corectiv; adică,
ele nu sunt, cum spuneam în prelegerea precedentă, adecvate şi revelante prin ele
însele, ci că unele sunt mai mult de indicaţiuni generale, unele sunt mai mult de
analogie. Vasăzică, sub beneficiul acestor obiecţiuni principiale trebuiesc privite
şi consideraţiunile cari vor urma, precum şi cele expuse în prelegerea trecută.
Vedeţi, prin urmare, care este fundarea - indirectă, dacă voiţi, printr-un fel de a
contraria - distincţiunii fundamentale între aceste două domenii de valorificare, şi
anume, domeniul de realitate.
2. Dacă ne gândim la divinitate şi încercăm să o definim, adică încercăm să o
determinăm, primul atribut care i se cuvine este acela al spiritualităţii; adică,
Dumnezeu este o forţă care a creat tot ceea ce există, care există prin sine însuşi, care
este infinit, şi că această forţă creatoare şi infinită nu este o forţă oarbă oarecare, ci
este o forţă spirituală. Aceasta o afirmă religiozitatea în general despre Dumnezeu,
despre voinţa supremă.
Cuvântul acesta de „spiritual" este luat din experienţa noastră obişnuită. Când
omul atribuie voinţei supreme spiritualitatea, el nu face propriu-zis decât să ia ceva
care există în domeniul realităţii sensibile, el îl acordă acestei voinţe supreme care
transcende lumii. Unde se găseşte spiritualitatea? În lume. Şi anume, unde, mai
precis? În om. Vasăzică, atributul acesta al spiritualităţii nu este decât o proiectare a
spiritualităţii umane asupra divinităţii, adică asupra fiinţei supreme. Deci spiritualitatea
nu este un atribut care s-ar deduce logic, care s-ar deduce analitic din
caracterele sau din atributele formale ale divinităţii, ci este ceva a cărei posibilitate de
existenţă este condiţionată în primul rând de cunoaşterea omului de către el însuşi,
adică de către conştiinţa umană. Numai în momentul în care omul îşi dă seama de
existenţa spiritualităţii în el însuşi, el ia cunoştinţă de această spiritualitate şi poate să
atribuie calitatea aceasta şi fiinţei supreme.
Dar omul nu este decât o parte din univers. Omul este spiritual şi Dumnezeu
este, iarăşi, spirit. Se spune: spirit este Dumnezeu şi cel ce Se închină lui se închină cu
spiritul şi cu adevărul. Cum ajungem noi ca o calitate a noastră, proprie şi personală,
şi încă o calitate care reprezintă numai o parte din noi înşine, să o proiectăm şi să o
atribuim divinităţii, atunci când cadrul divinităţii este mult mai larg decât noi, când
noi înşine suntem numai o parte a realităţii, iar spiritualitatea este numai o parte a
noastră?
Când noi începem să ne deosebim pe noi în univers, o facem şi în virtutea
faptului că noi suntem fiinţa supremă, pe câtă vreme restul universului, nu. Şi atunci,
care este drumul pe care-1 urmează viaţa religioasă, pentru ca să poată atribui totuşi
acest atribut parţial al omului, divinităţii? Procesul este treptat; adică, este adevărat
că noi am început prin a ne deosebi pe noi de lumea cealaltă, prin descoperirea
spiritualităţii noastre. Dar în momentul în care noi, ca voinţă, ca spirit, începem să
gândim asupra lui Dumnezeu, pentru ca să ajungem la această determinare,
procedăm mai întâi la o lărgire a spiritualităţii; şi anume, însufleţim şi spiritualizăm
întreaga existenţă, şi numai după ce acest proces de spiritualizare a întregii existenţe
este defintiv efectuat, numai atunci se trece mai departe şi calitatea aceasta de spirit
este atribuită şi lui Dumnezeu. Acesta este iarăşi un fapt de domeniul experienţei
religioase. Pomeneam adineaori de Sfântul Francisc d'Assisi. Este cunoscută foarte
bine această minunată figură din istoria spirituală a omenirii: trăia în mijlocul
naturii, vorbea cu păsările şi credea că în orice obiect din realitate nu este decât un alt
suflet, un alt spirit, o altă formă. Unii dintre d-voastră cunoaşteţi poate şi minunatul
lui imn de laudă către Dumnezeu: „Te voi lăuda, Dumnezeule, pentru fratele meu
soare; Te voi lăuda, Dumnezeule, pentru sora mea, lună" etc. Toate lucrurile
neanimate devin fraţii şi surorile lui, adică toate lucrurile sunt înfrăţite cu el. Cum?
Sunt de aceeaşi esenţă cu el.
Vasăzică, în adevăr procesul acesta de spiritualizare a întregii existenţe face
parte din domeniul experienţei religioase, este un fapt precis, întâmplat, pe care-l
luăm din domeniul vieţii religioase, din însăşi viaţa religioasă.
Deci spiritualitatea poate să fie atribuită lui Dumnezeu pe calea aceasta, a
determinărilor de la om în sus. Poate să fie atribuită lui Dumnezeu numai atunci când
spiritul a îmbrăcat toată existenţa. Spirit este, prin urmare, un atribut al divinităţii pe
care noi îl precizăm în raport cu noi înşine plecând de la cunoaşterea noastră.
Evident, eu nu ignor dificultatea care urmează în teorie din această afirmaţie.
Spirit este Dumnezeu şi spirit este şi omul. Atributul de spiritual se cuvine şi unuia si
altuia. Dar câtă deosebire este în viaţa religioasă de la spiritualitatea Dumnezeu până
la spiritualitatea om? în primul rând, omul este în mijlocul naturii, omul este o parte
din natură. Raporturile dintre spiritualitatea umană şi existenţa în genere sunt, aş
zice, sub un anumit raport, dintr-un anumit punct de vedere, aproape nule. Soarele
există, fără să-i pese dacă eu ştiu de existenţa lui sau nu. Soarele luminează nu numai
pe cei buni, ci şi pe cei răi, nu numai pe cei deştepţi, ci şi pe cei proşti. La ce serveşte
spiritul meu, dacă în raporturile mele cu realitatea el nu poate să schimbe nimic din
ceea ce este? Şi totuşi, Dumnezeu, care este şi el spirit, este altfel, el este creatorul
întregii realităţi. Recunoaşterea neputinţei omeneşti şi recunoaşterea deosebirei
esenţiale dintre spiritualitatea umană şi spiritualitatea divină este una dintre
marile tragedii ale sufletului omenesc. Ea stă, între altele, la originea [vieţii aspre] din
punct de vedere social şi medical, care este foarte des întâlnită în istoria omenească,
şi care se cheamă ascetism. 
Ascetismul nu porneşte decât tocmai din convingerea indiferenţei universului
faţă de mine însumi ori din convingerea incapacităţii spiritului uman de a influenţa
asupra legilor acestui univers.
Contrapoziţiunea ascetismului este umilinţa, care este tocmai conştiinţa
neputinţei acesteia. Propriu-zis, ascetismul este consecinţa practică a acestei
umilinţe, adică a conştiinţei neputinţei mele.
3. Cu aceste consideraţiuni vedeţi, dintr-o dată, şi ce înseamnă propriu-zis
spiritualitate în domeniul divin faţă de spiritualitate în domeniul uman; [vedeţi]
cuvântul acesta de spirit şi spiritual trebuie să capete în domeniul experienţei
religioase un alt sens decât sensul obişnuit. Deci, privind pe Dumnezeu sub
categoriile generale si unitare ale realităţii, noi găsim alte caractere ale lui. Ştim cari
sunt categoriile cele mai generale ale realităţii: numărul, timpul, spaţiul şi mărimea
(mărimea, în sensul întinderii spaţiale).
Dumnezeu, sub raportul numărului, este unic, dar unic nu în sensul de un
exemplar. Am vorbit şi la şedinţa trecută de seminar ceva în legătură cu numărul. Un
obiect este unic, în termeni obişnuiţi, atunci când el se poate raporta la clasa unu,
adică este unic atunci când ar cădea în sfera conceptului unu. Unic este, spre
exemplu, din acest punct de vedere, ceasornicul pe care-l avem în faţă, pentru că
corespunde clasei numărului unu si unic mai este, în afară de aceasta, pentru că nu
poate să mai fie un alt obiect, exact la fel, aşa cum este acesta. Unic deci, întâi, pentru
că corespunde clasei unu, şi unic în al doilea rând, sub raportul identităţii. Dar
Dumnezeu nu este unic în acest fel, nu poate să fie unic în acest fel, pentru că el este
peste orice număr, el este infinit, el este absolut. Numărul material nu poate să fie
aplicat divinităţii, el este nemăsurabil, adică, mai exact, este nenumărabil şi, în cazul
acesta, unicitatea lui Dumnezeu nu corespunde numărului unu, ci este pur şi simplu
unicitate. Dumnezeu este singurul obiect - dacă voiţi să-i zicem aşa - al cărui concept
corespuzător este unul şi acelaşi lucru cu obiectul. Nu este deosebire, în această
privinţă, între concept şi obiect. Obiect şi concept sunt unul şi acelaşi lucru în
Dumnezeu. Nu există un concept, este un singur obiect şi totuşi există un concept al
lui Dumnezeu, care este unul singur. Desigur, ceea ce spun acum pare cam neclar, dar
toate acestea nu sunt decât încercări de transpunere într-un alt plan. Când spun:
„unicitatea lui Dumnezeu", nu spun, prin urmare, măsurabilitatea sau racordarea lui
Dumnezeu la unitate, ci spun pur şi simplu ceva în afară de concepţia unicităţii; unic
şi unicitate, cuvinte obişnuite, sunt cu totul altceva. El nu poate să fie numărabil şi
totuşi îi zicem unic; sau, mai exact, noi îi zicem unic, dar cu rezerva că totuşi noi ştim
că el nu poate să fie numărabil, sub raportul numărului. Sub raportul timpului,
Dumnezeu este etern. Dar eternitatea aceasta a lui Dumnezeu, iarăşi nu însemnează
eternitate în toate timpurile - aceasta se zice altfel, propriu-zis se zice, sempitern.
Eternitatea lui Dumnezeu este deasupra timpului, ea nu se măsoară pe timp, ea
oarecum condiţionează timpul, în măsura în care condiţionează orice, evident,
conform determinărilor primare. Eternitatea lui Dumnezeu însemnează capacitatea
lui de a umple orice timp, de a fi în orice timp, de a face aşa ca să nu existe nici un
timp fără Dumnezeu. Existenţa veşnică, ziceam, sau existenţa sempiternă a unui
obiect oarecare, însemnează pur şi simplu persistenţa lui în caracterul timpului, pe
câtă vreme existenţa eternă a lui Dumnezeu însemnează umplerea întregului timp,
fiind totuşi deasupra timpului, condiţionând existenţa timpului.
Despre spaţiu, sau în legătură cu spaţiul, Dumnezeu este aci şi pretutindeni.
Proprietatea lui, în legătură cu spaţiul, este ubicuitatea. Aceasta este pur şi simplu o
absurditate din punct de vedere fizic, căci un anumit obiect nu poate să fie, într-un
anumit moment, decât într-un anumit loc, nu poate să fie în acelaşi timp în două
locuri, şi cu atât mai puţin pretutindeni. Dacă Dumnezeu este ubicuu, dacă el este
pretutindeni în acelaşi timp, aceasta însemnează că el este supraspaţial, că este
pretutindeni, adică el umple toată realitatea. 
În sfârşit, Dumnezeu, în raport cu mărimea, este nemăsurabil. Probabil că,
în afară de spiritualitate, această nenumărabilitate, această eternitate, această
ubicuitate şi această nemăsurabilitate a lui Dumnezeu sună cam ciudat. Am încercat,
însă, la începutul lecţiunii trecute, să arăt că aceste caractere ale divinităţii sunt
acordate veşnic în expresiunea religioasă, toate imnurile către Dumnezeu, în toate
religiunile din lume, întrebuinţează aceste cuvinte. Sunt ele cuvinte lipsite de sens?
Atunci, evident că avem soluţiunea că toată viaţa religioasă este o viaţă anormală şi că
toţi oamenii religioşi sunt nebuni. Au ele o valoare anumită? Atunci, evident că sunt
în alt plan de realitate, că, adică, cuvintele acestea indică anumite structuri şi anumite
stări cari nu sunt în planul nostru, ci în alt plan de realitate. De aci, şi aceste
explicaţiuni ale omului, cari, sub raportul logic, sunt" hotărât absurde. Ubicuitate,
eternitate, deasupra timpului, nenumărabilitate, evident, sunt vorbe degeaba din
punct de vedere al ştiinţei şi al logicei, nu însă şi din punct de vedere al ştiinţei
religioase.
4. În legătură cu acestea, ce însemnează immanetia Dei in mundo? Ce
însemnează existenţa Lui Dumnezeu în lume? Tocmai ceea ce vă spuneam, că
Dumnezeu este pretutindeni şi totdeauna în univers.
Mentalitatea aproximativ ştiinţifică - absolut necesară pentru construirea
panteismului - a dat o explicaţiune mai acceptabilă, sub raportul logic, acestei
imanenţe a lui Dumnezeu. Zice: da, evident, Dumnezeu este imanent în univers,
pentru simplul motiv că Dumnezeu şi universul sunt unul şi acelaşi lucru; adică,
universul, considerat în totalitatea lui, ca un tot organic, este unul şi acelaşi lucru cu
Dumnezeu.
Nu voi analiza acum dificultatea în care cade soluţiunea aceasta a panteismului,
a problemei teologice; dar, fapt - care este fundamental pentru experienţa religioasă -
este, totuşi, că noi simţim că în experienţa religioasă este dat un Dumnezeu
transcendent iar actul religios presupune - după cum am arătat acum câteva lecţiuni -
acest obiect al divinităţii, deosebit de subiect. Prin urmare, dacă există o experienţă
religioasă care postulează sau, mai bine zis, care trăieşte transcendent divinitate, şi
dacă totuşi această experienţă religioasă vorbeşte de această immanentia Dei in
mundo, atunci aceasta nu este afirmarea panteismului, a identităţii lui Dumnezeu cu
lumea, ci pur şi simplu, aşa cum explicam adineauri, este umplerea lumii de către
Dumnezeu.
5. Determinări de acestea secundare, sau atribuiri secundare ale divinităţii, mai
sunt o mulţime. Vă pomeneam de atottrăirea lui Dumnezeu, de iubirea veşnică a lui
Dumnezeu, de autoputernicia lui Dumnezeu etc. O enumerare a tuturor acestor
atribute, a acestor determinări secundare, nu este posibilă. Nu este posibilă, mai
întâi, pentru că ele nu se pot deduce logic unele din altele şi nici nu formează un
sistem logic. Şi nu este posibilă, în al doilea rând, pentru că numărul lor este infinit, şi
chiar dacă am totaliza toată expresiunea religioasă a omenirii de până acum, scrisă şi
nescrisă - ceea ce ar fi imposibil -, chiar dacă am căuta să precizăm toată această
determinare, încă nu am putea spune că acestea sunt, pentru simplul motiv că
experienţa religioasă are posibilităţi infinite şi nu putem să spunem că dacă nu a fost
una determinată până acum nu va putea să fie mâine. Prin urmare, cred că, sub
raportul sistemului, al metodei, este absolut indiferent pentru d-voastră dacă voi
enumera cinci asemenea atribute, sau dacă voi enumera cinci sute. Principalul a fost
pentru mine să vă dau o idee sumară de felul acestor determinări şi de mecanismul
determinărilor.
În legătură cu acest mecanism, as avea să mai adaug o singură observaţiune: vă
spuneam că spiritualitatea este atribuită lui Dumnezeu; prin urmare, este un fel de
atribuire, voinţei supreme, a unei calităţi proprii, a noastră. De îndată ce determinările
acestea au dobândit, spuneam, ceva din noi înşine, şi din experienţa noastră
logică, este evident că se pleacă totdeauna de la mărginit spre nemărginit. Ceea ce
caracterizează, ceea ce deosebeşte atributele lui Dumnezeu de atributele noastre sau
de celelalte atribute ale realităţii sensibile este o diferenţă imponderabilă. Procesul
prin care se face atribuirea aceasta, aţi văzut, în rezumat, este ceea ce numeşte
matematica un fel de a trece la limită; adică, eu lărgesc un atribut până la limitele,
până la marginile lui posibile. De exemplu, bun, bunătate, are atâtea grade.
Asemenea, spre exemplu, puterea. Atribui bunătăţii gradul infinit, atribui puterii
gradul infinit, şi atunci evident că avem atribute ale divinităţii.
Dar gradele acestea infinite nu au ceva precis şi oricât s-a încercat matematica
în timpul din urmă, şi acum vreo 15-20 de ani, să introducă cantitatea aceasta de
infinit actual, nu a izbutit să-l transforme într-un concept care să poată să fie înţeles,
ci el a rămas numai un semn. Infinitul rămâne întotdeauna o tendinţă, o limită, ceva
către care se tinde întotdeauna.
În domeniul vieţii religioase, calitatea aceasta sau gradul acesta de infinit, al
fiecărui atribut în parte, nu înseamnă propriu-zis infinitul matematic, ci înseamnă
pur şi simplu suprimarea analogiei. Adică: eu sunt bun şi Dumnezeu este bun, dar
Dumnezeu este infinit mai bun decât mine. Numai ca intensitate? Probabil că nu. Şi
calitativ, infinit mai bun decât mine. Vasăzică, atributul de infinit nu mai reprezintă,
deşi procesul este tocmai prin trecere la limită, procesul de trecere la limită din
domeniul obişnuit al logicei. Calităţile lui Dumnezeu sunt infinite, înseamnă, ceea cemi
atribui eu mie, sau ceea ce descopăr eu în mine, şi în realitatea sensibilă, trebuie să
fie cuprins în Dumnezeu; numai că este cuprins în Dumnezeu într-un alt fel, într-un
fel pe care nu-l pot determina, dar pe care totuşi trebuie să-1 numesc într-un chip sau
altul, şi atunci îi zic infinit. Dumnezeu este infinit mai bun decât mine, bunătatea lui
este diferită de a mea, nu numai sub raportul gradului, al infinităţii, ci pur şi simplu
absolutul deosebit, după cum eu, omul, sunt absolut deosebit de Dumnezeu.
Vasăzică, procesul acesta de trecere la limită, pe care 1-am mai pomenit o dată,
nu este valabil în viaţa aceasta religioasă pur şi simplu, aşa cum este valabil - hai să
zicem - în matematică, ci capătă aci şi el, ca şi toate celelalte funcţiuni ale noastre, ca
celelalte procese, o funcţiune de analogie.
6. Cam acestea erau lucrurile pe cari, în genere, aveam să vi le spun în legătură
cu viaţa religioasă şi în legătură cu sistematizarea, în tot schimbătoare, a
consideraţiunilor asupra vieţii religioase. Evident că toate aceste consideraţiuni ale
mele, toate expunerile mele, au avut un caracter foarte puţin istoric. Adică, m-am
preocupat foarte puţin în faţa d-voastră şi în chip expres de ceea ce cred ceilalţi
oameni, de ceea ce cred filosofii despre lucrurile asupra cărora am avut onoarea să
mă întreţin cu d-voastră.
Totuşi, pentru că suntem la Universitate şi pentru că mentalitatea ştiinţifică,
oricât am trece noi în domeniul vieţii religioase, este un component peste care nu se
poate trece, aş vrea ca în ora următoare să vă caracterizez, în câteva Unii, punctele de
vedere cari au predominat în expunerea mea, în comparaţie cu punctele de vedere ale
filosofilor cari s-au ocupat de lucrurile acestea.
Aş voi să fac, în lecţiunea viitoare, ca încheiere, un fel de scurt istoric al filosofici
religiunii, în veacul al XlX-lea mai cu seamă.
1 Catalogare a curentelor şi a poziţiilor
2Câteva încercări sporadice (engleze, franceze, italiene)
3Germania - ţara de origine şi patria înfloritoare a filosofei religiei
4Privire generală asupra poziţiilor istorice
5Tipuri logic-obiective ale religiei contemporane: protestantismul, catolicismul
şi ortodoxia
1. Vom face în prelegerea de azi un fel de schiţă istorică, în care să înfăţişez
deosebitele curente din filosofia religiei, aşa cum s-au prezentat ele, şi să clasez în
cadrul acestei schiţe punctul de vedere pe care 1-am urmat în prelegerile pe cari le-am
făcut anul acesta.
Să precizăm de la început că schiţa aceasta nu se raportează propriu-zis la
religie şi nici la filosofia religiei, aşa cum întâmplător a fost făcută de un gânditor sau
de altul, ci este vorba de o înfăţişare a diferitelor curente şi poziţii în cadrul disciplinei
filosofiei religiei, în cazul în care discipline de acestea sunt înfăţişate în chip conştient
ca discipline închegate şi de sine stătătoare. Vasăzică, nu este vorba de gândirea
filosofică religioasă a omenirii, care formează o problemă distinctă, ci este vorba pur
şi simplu de o catalogare a sistemelor de filosofic a religiei apărute în gândirea
omenească însăşi, adică lucrări tipărite şi titluri de cărti tipărite.
2. Trebuie să mărturisesc că asemenea încercări de filosofic a religiei nu datează
de prea multă vreme; numai către sfârşitul veacului al XVIII-lea au început să se
codifice, şi anume în filosofia kantiană. Vasăzică, Germania este ţara de origine a
acestei discipline. Şi, nu numai atât Germania este chiar şi punctul unde a înflorit şi
s-a dezvoltat disciplina aceasta în tot decursul veacului al XlX-lea şi până astăzi,
încercările celorlalte ţări de a face filosofic a religiei sunt mai mult sporadice, nu
sistematice. Se găsesc câteva încercări la englezi şi la francezi şi, la începutul veacului
al XX-lea, foarte interesante, deşi încă nu destul de închegate, în Italia.
În ceea ce priveşte însă bibliografia engleză a chestiunii, mie mi se pare că
problema este tratată dintr-un punct de vedere cu mult prea exterior; nu este
deocamdată vorba în lucrările englezilor de un sistem al preocupărilor filosoficoreligioase;
nu este mai ales vorba de lucrări cu caracter, aş zice, statistic, lucrări cari
deocamdată să sistematizeze, nu faptele de gândire asupra religiei, ci faptele
religioase însele. Vasăzică, bibliografia engleză a chestiunii cuprinde mai ales un fel
de inventar al actelor religioase şi, prin urmare, poate să iasă afară din preocupările
noastre de astăzi.
În ceea ce priveşte bibliografia franceză, ea se poate împărţi cam în două: este o
literatură filosofico-religioasă, care nu este decât o interpretare dogmatică; adică, nu
tinde la constituirea unei discipline speciale, separate, ci este un fel de apologetică, un
fel de descriere pe calea filosofiei a punctului de vedere religios al diferitelor
confesiuni care existau. Aşa, am pune de o parte lucrarea lui Sabatier, care este
teoretician al protestantismului francez, de altă parte lucrările aşa-numitei şcoalei
neotomiste franceze, în care cei mai însemnaţi reprezentanţi ar fi Blondel şi Maritain.
Vasăzică, este grupa de filosofic a religiei de o parte; cealaltă grupă este
rezumată în opera filosofico-religioasă a lui Durkheim. N-are legătură directă cu
preocupările noastre, pentru că este o încercare sprijinită pe o metodă pozitivistă;
este, ca şi şcoala engleză, mai mult un fel de a urmări faptele religioase însele în
diversitatea lor şi a le studia nu în esenţa lor, ci în manifestarea lor. Prin urmare, în
adevăr, şcoala aceasta sociologică a lui Durkheim, atunci când atinge probleme
religioase, se ţine mai ales la obiectivarea actului religios. Ea urmăreşte foarte de
aproape, de pildă, problemele cultului, problemele de superstiţie religioasă, întru cât
ar fi în stare să trădeze un fond religios, dar nu tinde să facă o teorie a religiei plecând
de la o analiză a actului religios.
Rămâne şcoala italiană, pe care o numim aşa mai mult ca un concept geografic
decât ca unul filosofic sau logic; şcoala italiană, care este foarte interesantă prin
manifestările ei foarte vioaie, cu foarte multe preocupări, dar care nu ajunge propriuzis
la o cristalizare şi la o sistematizare a unui punct de vedere. Chiar în Italia,
preocupări de acestea, de filosofie a religiei, se grefează şi ele pe anumite interese, nu
filosofice, ci religioase, cum ar fi cazul baptiştilor din Roma, cari întreprinseseră o
foarte interesantă mişcare religioasă.
3. Rămâne, prin urmare, vrând sau nevrând, ca domeniu special al
preocupărilor filosofico-religioase, Germania.
Pentru uşurarea d-voastră mai mult, adică pentru a nu ieşi prea tare din cadrul
în care priviţi d-voastră, de obicei, evenimentele filosofice decât pentru înfăţişarea
realităţii, o să spun şi eu ca toată lumea că filosofia religiei sau filosofia religiunii
începe în Germania, cu Kant.
D-voastră ştiţi din alte studii, de la alte ştiinţe filosofice, ce a fost în fapt şi cum
se împacă, în tot, personalitatea aceasta a spiritului kantian cu toată activitatea. Dvoastră
ştiţi, prin urmare, că se găseşte în filosofia kantiană şi un sistem de filosofie a
religiei. Evident, nu se găseşte el tocmai unde-l caută lumea, adică nu se găseşte în
cartea cunoscută, Critica raţiunii pure, ci opera lui de religiune se găseşte răspândită
în toate cele trei Critice ale lui. Ce spune, în definitiv, Kant?
Poziţia lui este netă. El spune că omul ia cunoştinţă despre divinitate, cunoaşte,
cu alte cuvinte, pe Dumnezeu, prin credinţă. Vasăzică, există un domeniu specific al
faptelor religioase, al faptului religios, a cărui cunoaştere nu este numaidecât landemâna
raţiunii pure. Ar fi un instrument special de cunoaştere, care se numeşte
credinţă, şi care credinţă dă omului posibilitatea de a cunoaşte divinitatea. Acesta
este primul element Al doilea, că, totuşi, această credinţă este în cadrul cunoştinţei
umane şi în cadrul raţiunii umane (el întrebuinţează chiar cuvântul „raţiune") şi că,
ceva mai mult, religiunea, ca ceva constituit, adică atunci când se formulează, când se
încheagă, când devine unitate organică de sine stătătoare, religia aceasta nu poate
depăşi limitele raţiunii pure.
Vasăzică, este o specificitate, este pe de o parte, o recunoaştere a specificităţii
vieţii religioase, dar este, pe de altă parte, o îngropare a vieţii acesteia religioase în
cadrul raţiunii. Veţi vedea către sfârşitul acestei lecţiuni ce semnificaţie are aceasta.
Kant, prin poziţiunea aceasta pe care a pus-o, a îngăduit o mulţime de
speculaţii. Unele dintre acestea au fost trase chiar de el, altele, de urmaşii lui.
Problema este în adevăr pusă la Kant în toată forma ei şi de aceea nu m-am jenat nici
eu să spun că, în adevăr, gândirea filosofico-religioasă începe cu Kant.
Dacă în adevăr Kant este el figura centrală în toată filosofia religioasă germană,
aceasta are neapărat nevoie de cercetare. Dar, termenii generali ai problemei sunt
puşi în Kant cu destulă preciziune; numai că el, introducând oarecum viaţa religioasă
în domeniul raţiunii, face să înceteze propriu-zis autonomia vieţii acesteia religioase
si el însuşi, în încheierile mai depărtate pe cari le trage, plecând de la această bază,
care este în fapt numai o teoretizare a lutheranismului, a protestantismului german,
plecând de la aceasta, poate ajunge la un fel de identificare a religiunii cu morala,
adică la atribuirea aceloraşi scopuri moralei şi religiunii, nesubordonând pe una
celeilalte, şi lăsând pe una să treacă cu totul în cealaltă.
Vasăzică, poziţiunea kantiană a îngăduit, chiar în cadrul kantianismului - deşi
începe prin afirmarea specificităţii şi a autonomiei vieţii religioase -, a sfârşit prin a
face să meargă şi să contopească religiunea şi morala, adică viaţa religioasă şi viaţa
practică, cum îi zicea el.
Cele două laturi ale problemei puse de Kant desemnează două curente în
speculaţiunea postkantiană.
Curentul care face să cadă accentul fundamental pe viaţa practică se continuă
prin Fichte si Schelling, cari pleacă de la regulile faptului moral şi, printr-o
speculaţiune mai degrabă mistică decât raţională, filosofică, cum ar avea ei
pretenţiunea, să fi ajuns la o poziţiune oarecum exterioară, logică, obiectivă, care se
poate caracteriza în istoria filosofici prin denumirea aceasta de mistică a faptei.
Adică, rădăcinile faptei, cari singure sunt în conştiinţa umană, ajung să fie
identificate cu un fel de origine divină. Adică, omul nu ar face, în toată viaţa lui
morală care conduce activitatea lui practică, decât să reproducă într-un fel oarecare
întinderea divinităţii. Deci, rădăcinile vieţii practice sunt în divinitate. Aceasta este
teza generală a lui Fichte şi Schelling. Acei care aţi citit celebra Atheismusstreit ştiţi
că, la un moment dat, Fichte a şi fost dat afară de la Universitate pentru ateism.
Latura cealaltă a problemei, adică afirmarea unui caracter de sine stătător,
afirmarea autonomiei vieţii religioase este reluată de un urmaş al lui Kant, de Fries.
Acesta pune originea vieţii religioase nu în raţiune, ci în sentiment.
Un urmaş al lui Fries, şi anume, van Calker (un olandez), urmează teoria aceasta
a lui mai departe, transformând ceea ce era Glauben, adică ceea ce era credinţă la
Kant şi ceea ce era Gefiihl la Fries, adică ce era la acesta din urmă sentiment, într-un
proces specific care ar fi un fel de întrepătrundere mistică redată printr-un cuvânt
înrudit logiceşte cu Ahndung. Ahnen însemnează a simţi, a bănui, nu a vedea sau a
pricepe.
Dar, [prin] acest cuvânt, Ahndung sau Gefuhl, şcoala aceasta a lui Fries nu este
propriu-zis o scoală fundamental deosebită de cea kantiană, pentru că simţul acesta
trăieşte tot în cadrul conştiinţei raţionale umane şi este şi el pasibil de a fi aparent în
anumite formule intelectualiste.
Vă spuneam şi altă dată că în adevăr Kant este un filosof intelectualist, cu toate
cele trei Critici ale lui; este un filosof cu cele mai bune tradiţii carteziene, tocmai
pentru că el pretinde că toată viaţa noastră spirituală este, la urma urmelor, pasibilă
de a fi fixată, aparentă în anumite formule ale raţiunii.
În legătură cu Fries trebuie să mai băgăm pe Otto, şi în legătură cu Fichte şi cu
Schelling, procedând de la Kant, pe Simmel şi pe Natorp, care ajung la aceleaşi
concluziuni oarecum intelectualiste.
Pentru aceştia doi din urmă este o mică distincţiune care trebuie stabilită, şi
anume: Kant zicea că există o viaţă raţională şi o viaţă alături de cea raţională, dar
reducea aceste două vieţi, le punea sub clopotul de sticlă, sub egida aceleiaşi acţiuni, a
aceleiaşi puteri. Şi, atunci, vedeţi ce se întâmplă când ai două căi deosebite cari,
totuşi, au ceva comun: este aproape de mintea omului discutarea posibilităţii dacă nu
cumva aceste două căi sau se reduc una la alta, sau este una dintre ele singura
valabilă.
Spiritul omenesc are totdeauna această necesitate de simplificare.
Deci, în faţa celor două grupe de fapte, filosofii posteriori [lui Kant] s-au gândit
dacă nu cumva una se poate reduce la cealaltă, în adevăr, Simmel şi Natorp sunt de
părerea aceasta, că propriu-zis religia nu face decât să fie un fel de construcţie
raţională care nu lucrează, însă, cu fapte precise de observaţie şi nu lucrează cu fapte
raţionale, ci pur şi simplu cu un fel de vize, cu un fel de aluziuni ale umanităţii.
Aceasta este poziţia lui Natorp şi a lui Simmel, care nu este, în fapt, decât o
continuare a unui punct de vedere al lui Herder.
În afară de direcţia aceasta, tot pornind de la Kant, s-a desfăşurat o nouă
filosofie a religiei, care este cea hegeliană. Hegel consideră religia ca un fel de, nu
pregătire, ci ca un fel de fază premergătoare a filosofiei. Pentru el, a fi filosof
înseamnă a avea o activitate spirituală prin excelenţă. Ea este stăpânită de toate legile
raţiunii. Filosofie propriu-zis însemnează ideea care ia cunoştinţă de ea însăşi, deci
ultima treaptă posibilă de dezvoltare spirituală, iar religia n-ar fi decât un fel de
anticameră a filosofiei acesteia, o treaptă pe care spiritul omenesc, logosul cel absolut,
spiritul uman în genere, trebuie să treacă pentru ca să ajungă la filosofic. Cu alte
cuvinte, în esenţă, filosofia şi religia trebuie să fie unul şi acelaşi lucru, sunt
amândouă tot metafizică, numai că metafizica aceasta în formă religioasă reprezintă o
treaptă inferioară. Şi aci, [ca] un fel de ironie a istoriei, se înnoadă imediat propoziţia
lui Schopenhauer în istoria filosofiei, care spune că religia nu este decât un fel de
metafizică pentru proşti. Schopenhauer spune că este metafizică pentru oameni cari
nu înţeleg metafizica propriu-zisă, sau, cum zice Hegel, [pentru] mentalităţile cari nau
ajuns încă să facă metafizică propriu-zisă, în cadrul şi după metodele filosofiei.
Cu această ramificare a problematicei filosofiei religiei epuizăm aproximativ
veacul al XIX-lea. Îl epuizăm însă numai sistematic, nu şi de fapt, pentru că încă nu
am spus nimic despre Schleiermacher. El este cea mai importantă figură şi, am putea
spune, fondatorul filosofic religiei.
Evident că şi el se leagă de Kant. Se leagă întru atât întrucât Kant şi
Schleiermacher sunt oarecum reprezentanţii, cristalizatorii, formulatorii unei filosofii
a religiei în legătură cu structura spirituală a protestantismului. Altfel,
Schleiermacher este o figură cu mult prea de sine stătătoare, pentru ca să nu avem
nevoie de antecedentul istoric pe care îl numim existenţa lui Kant. Schleiermacher
afirmă, cu o preciziune fără de pereche până la el, independenţa, autonomia vieţii
religioase. Există, prin urmare, o grupă de fapte spirituale omeneşti cari nu se poate
deduce din alte fapte, a căror natură - zice el - este oarecum asemănătoare cu aceea a
simţurilor şi în care rezultatele ei pot să ajungă la o formulare raţională, la o
formulare adică în funcţie de reprezentare. Acum, evident, şi Fries a făcut aceeaşi
afirmaţiune; adică, şi Fries a spus că simţul este la baza actului religios, la baza legii
religioase, numai că simţul acesta al lui Fries - şi aceasta se vede la urmaşul lui, Otto -
este tot ceva în cadrul raţiunii. De aceea şi Otto, care precizează punctul de vedere al
lui Fries, a spus lucrurile cam încurcat şi nu destul de sistematic. Otto este un
raţionalist pur. El zice: sunt urmaşul lui Fries, fac parte din aceafriessische Schule,
însă am legătură prin Fries cu Kant şi cu toţi raţionaliştii din filosofia germană. Pe
câtă vreme Schleiermacher zicea: simţul este la baza vieţii religioase, dar simţul
acesta este în afară de conştiinţa raţională. Aici stă importanţa cea mare a lui
Schleiermacher, în afirmarea autonomă, necondiţionată a vieţii religioase faţă de
întreaga viaţă logico-obiectiv-spirituală a omului în genere.
În afară de Fries am mai putea să amintim figura importantă a lui Ritschl. El
este mai mult teolog şi s-a păstrat mai mult în cadrul teologic.
În legătură cu filosofia religiei urmează teoria pe care v-am înfăţişat-o odată aci,
anume teoria valorificării. Ritschl este - hai să zicem - inventatorul, descoperitorul
realităţii spirituale, judecată pe care a absolvit-o pe urmă aşa-numita şcoală de la
Baden. Prin urmare, peste Ritschl putem să trecem foarte uşor.
4. Dacă băgăm de seamă, în toate lucrurile pe care vi le-am expus până acum
sunt două elemente puse faţă în faţă, elemente pe care le-a înfăţişat şi Kant: în primul
rând, conţinutul vieţii religioase, şi, în al doilea rând, expresiunea sau formularea
vieţii acesteia religioase.
Toate punctele de vedere pe cari vi le-am schiţat până acum se pot rezuma în
următoarele cuvinte: există o viaţă religioasă deosebită de viaţa noastră logicobiectivă.
Adică, există o viaţă religioasă care se sprijină pe altceva în structura ei
intimă decât pe cunoaşterea logică. Dar rezultatul acestei vieţi religioase, adică
rezultatele acestei cunoaşteri sunt, toate, pasibile de a fi redate în formule obişnuite,
logice, în care să intre elementul reprezentării.
5. Vasăzică, toată viaţa noastră religioasă se poate formula în funcţiune de
reprezentare de natură diferită cu viaţa logic-obiectivă. Această viaţă religioasă intră
în tiparurile logic-obiective.
Aceasta, în fond, nu este decât enunţarea protestantismului, direct în felul cum
se prezintă; adică, în dogmatica lui - aş zice -ar trebui să punem accentul
fundamental pe elementul raţional.
Dacă însă mergem la izvor, adică la Luther, ar trebui atunci să facem ca accentul
fundamental să cadă pe elementul acesta extraraţional.
Este foarte ciudat cum un cunoscut al meu, crescut în şcoala catolică, la iezuiţi,
la Viena, doctor de la nu ştiu câte facultăţi teologice şi filosofice, a părăsit catolicismul
şi a trecut la protestantism. La întrebarea mea, cum explică el această trecere, ce
înţelege prin această schimbare, mi-a răspuns: Luther reînviază pe Augustin. Bietul
om, îi ştia şi pe Luther, şi pe Augustin, din cărţi, nu din realitatea lumească, nici din
viaţa bisericească. Organizarea şi realizarea lui Augustin înseamnă biserica aceasta
catolică, sprijinită pe conceptul de tradiţiune, de teorie, iar cealaltă înseamnă
protestantism sprijinit pe raţiunea propriu-zisă, pe făurirea tuturor lucrurilor, pe
înlăturarea misterelor, pe sprijinirea tuturor întâmplărilor.
Vasăzică, este drept că există în Luther acest grup de fapte de natură
extraraţională, pe care l-am subliniat şi care am arătat unde a ajuns, care însă, totuşi,
nu este caracteristic pentru protestantism.
Dar, în afară de protestantism, mai există în Europa confesiunea catolică şi cea
ortodoxă, în confesiunea catolică, iată cum se dozează cele două momente kantiene.
Eu zic: Dumnezeu se poate cunoaşte raţional, existenţa lui se poate deduce raţional.
Sfântul Toma d'Aquino nu are decât să asculte de ce spune biserica pentru ca să
meargă pe calea mântuirii. Vasăzică, biserica stabileşte dogmele, pe cale raţională, şi
credinciosul se supune dogmelor acestora nu în virtutea raţiunii, ci în virtutea
conceptului de teoretizare.
Vasăzică, acolo unde protestantismul zicea: există viaţă de sine stătătoare, viaţă
extraraţională, care în viaţa religioasă catolică organizează biserica (întrucât această
mistică se găseşte şi în catolicism), aci se zice: nu, există o viaţă religioasă, care este
perfect în cadrul raţiunii, în privinţa părţii a doua, unde şi la protestantism această
viaţă religioasă se poate formula în termeni de reprezentare, aci se zice: această viaţă
religioasă este codificată în dogme, cari, fiind imuabile, nu sunt pasibile de control.
Deci, ele se impun.
Punctul acesta de vedere, al treilea, este cel al Bisericii Ortodoxe, cum zic eu şi
cum cred şi eu, de fapt. Există o viaţă religioasă de sine stătătoare, care nu are nimic
comun cu viaţa noastră raţională, logic-obiectivă. Conştiinţa pe cari noi, pe alte căi
decât cele raţionale, o aducem din această viaţă religioasă, nu este pasibilă de
interpretare în funcţiune de reprezentare, ci este pasibilă de reducere prin analogie la
reprezentările domeniului logic-obiectiv. Adică, noi  cunoaştem pe Dumnezeu în viaţa
religioasă, dar atribuim lui Dumnezeu, pe care noi în viaţa aceasta religioasă îl
credem divinitate, calităţile pe care le-am văzut. Şi atributele acestea nu sunt
reprezentarea limbajului logic obişnuit, ci este un limbaj, nu simbolic - aceasta ar fi
altceva -, ci este un limbaj prin analogie.
Acesta este punctul de vedere pe care l-am urmat eu şi în expunerea făcută
acum câţiva ani şi deosebirea între acest punct de vedere şi toată istoria filosofiei
religiei, aşa cum am expus-o în câteva linii, în ora de faţă.
Cu aceste consideraţiuni, am încheiat cursul pe care mi-am propus a-l face cu dvoastră
în acest an. 