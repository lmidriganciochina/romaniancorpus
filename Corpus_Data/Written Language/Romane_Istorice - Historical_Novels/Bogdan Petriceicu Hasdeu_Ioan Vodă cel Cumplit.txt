TITLE: Ioan Vodă cel Cumplit
AUTHOR: Bogdan Petriceicu Hasdeu

Europa în a şaptea zecime a secolului XVI. Propter illa quae aliquid significant, etiam
ea quae nihil significant attexuntur; solo enim vomere terra proscinditur, sed ut hoc fieri
possit, etiam caetera aratri mem-bra sunt necessaria.
În favoarea punctului principal se mai anină câte ceva accesoriu, precum toate părţile
plugului sunt neapărate, deşi numai fierul cel lung serveşte a brăzdui pământul.
St. Augustin, De Civ. Dei; XVI, 2
1. Guizot, în studiul său asupra lui Shakespeare, începe povestirea prin o lungă
digresiune despre Adam şi Eva. Suntem mai discreţi: scriind istoria lu Ioan-vodă, ne
mărginim a arunca mai întâi o repede cătătură numai asupra Europei şi numai în momentul
precis. După ce astfel ne vom fi familiarizat cu organismul maşinii întregi, ne va fi lesne apoi a
înţelege acea mică parte din ea care ne preocupă în specie.
2. Spania ajunsese pentru o clipă a fi statul cel mai puternic de pe continentul
european.
Sub sceptrul monarcului de la Madrid se grupaseră toate pro-vinciele mauresce,
castilane şi aragoneze, Portugalia, Sicilia, Sardinia, Neapole, Neerlandele şi America. Nici un
principe nu poseda un teritoriu atât de întins; nici un principe nu primea un venit atât de
colosal; nici un principe nu avea neşte generali atât de abili. Şi cine oare era acel fericit păstor
al popoarelor? Fiul marelui Carol V, micul Filip II. Prin două păcate mortale el sfărmă pentru
totdauna piedesta-lul măririi spaniole: prin fanatism religios şi prin ura democraţiei.
Neerlandele erau protestante şi autonome; Filip II aşeză în ele o inchiziţiune contra
duşmanilor catolicismului şi o spân-zurătoare contra duşmanilor absolutismului;
neerlandezii rădicară steagul revoltei şi Filip pierdu pe cei mai industrioşi şi cei mai culţi
dintre supuşii săi. Anglia era reformată şi constituţională; Filip II porni s-o strivească prin
forţa brută şi pierdu în luptă toată marina Spaniei. În Franţa creştea partitul ughenoţilor;
Filip II cheltuise milioane pentru a aduce exterminaţiunea lor şi, drept rezultat, văzu
încoronându-se acolo un principe ughenot: Enric IV. În fine, el muri despreţuit de toţi, poate
chiar de sine însuşi, lăsând finanţele secate, armata demoralizată, teritoriul dezmem-brat,
naţiunea ofticată...
3. Împărat al Germaniei era Maximilian II, una din acele fi-guri flegmatice, atât de
ereditare pe tronul austriac, încât le-ai putea crede că sunt una şi aceeaşi persoană
nemuritoare, ca Dalai-Lama din Tibet. Tributar al Porţii otomane, bătut de o mână de poloni,
înfrun-tat de un prinţişor din Transilvania, el nu ştiu să merite nici măcar deviza cea de furcă
a dinastiei habsburgice: “Alţii combat; tu te căsătoreşti, fericito Austrie! alţii dobândesc
regate prin sabie, tu prin zestre!”...
4. În Franţa domnea regele Carol IX. Greşesc: el nu domnea.
Domnea mumă-sa Caterina Medici; domnea ducele de Guise; domnea principele de
Conde; domnea papa; domnea Calvin; dom-nea toată lumea.... afară de regele Carol IX.
Un singur eveniment de genul aceluia prin care se ilustrase oarecând Ierostrat face să
trăiască în istorie numele acestui som-noros Neron. Cine oare nu se înfioară numai când i se
pare că aude cuvântul “La Saint-Barthйlemy”? În zece rânduri Carol IX se aruncase în braţele
partitului papistaş al Guisilor, şi iar în zece rânduri întinsese o mână de înfrăţire partitului
calvin al lui Conde; în zece rânduri se silise a scutura tirania maternă a Caterinei Medici, şi iar
în zece rânduri sărută lanţurile ce-l sugrumau; până ce într-o zi, vreau să zic într-o noapte,
desperat de conştiinţa nulităţii sale, el se hotărî a dovedi lumii ce poate un rege: 30.000 de
francezi fură măcelăriţi prin cea mai mârşavă trădare! Se zice oroare! cum că însuşi principele
ar fi ucis vro câţiva cu propria sa mână!
Peste puţin el muri în vârstă de 24 de ani: jucăria partitelor, calău al supuşilor săi,
enigmă pentru posteritate!
5. Un frate al acestui Carol IX fu ales rege în Polonia, arun-cată de curând în anarhie
prin moartea lui Sigismund-August.
Răposatul principe fusese sfiicios; tremura de turci, tremura de moscoviţi, tremura de
tătari; dar se distinsese prin prudenţa administraţiunii, prin protecţiunea literelor, prin o
toleranţă religioasă nepilduită în celelalte state catolice.
Noul rege tremura şi el de turci, de moscoviţi, de tătari; dar pe lângă astea, mai adause
o supremă incapacitate administra-tivă, un superb despreţ pentru literatura naţională, o ură
fana-tică pentru tot ce nu era sancţionat de scaunul apostolic de la Roma...
Enric de Valois aduse în Polonia moda hainelor scurte şi a danţurilor pariziene: atâta!
Moscovia era o imensă pădure prin care sălta o fiară sălbatică, numită Ivan cel Groaznic.
Porecla de “Groaznic” e prea moale pentru a caracteriza pre acest curios principe: era mai
bine a se zice “Ivan cel nebun”.
Urcat pe tron în etatea de 4 ani, sub tutela unei mume desfrânate; dentâi insultat de
amanţii ţarinei, apoi corupt de linguşitorii puterii; născut cu o inimă impresionabilă,
înveninat prin aerul ce-l respirase din leagăn, rănit de unii şi zădărât de alţii, nu e de mirare
dacă el îşi pierdu minţile. Şahul Persiei îi trimisese în dar un elefant: ţarul îl tăie în bucăţi
fiindcă bietul animal nu vru să stea în genunchi denaintea majestăţii moscovite. Pe patul
morţii el cugeta... cum să violeze pe noră-sa. Aceste două exemple sunt de ajuns. Cu toate
astea, el smeri pe poloni, pe suezi, pe tătari; deveni spaima otomanilor, lăţi hotarele ţării
sale... dar cum? prin de-votamentul moscoviţilor, pe cari în biciuia fără ca ei să obose-ască de
a se gudura cu umilinţă, lingând călcâile stăpânului! El însuşi, niciodată nemine nu-l văzu
măcar în apropierea unui câmp de bătălie. De la muscal trecem la turc. Marele Soliman,
principe demn de apoteoză, nu mai era; îl urmă fiu-său Selim. El făcu câteva cuceriri; dar
victoriele sale, ca şi acele mosco-vite, erau o consecuenţă a forţei naţionale interne, nu a
geniului princiar. Selim, tot ca Ivan, nu ştia ce este o bătălie. Administraţiunea se afla pe
mâinile vizirului şi ale unui fa-vorit... ovreu! Sultanul nu ieşea din harem, închinând mereu
frumuseţilor circaziene cupe cu vin de Malvasia. În cronicele turce el este cunoscut sub
porecla de “cel beţiv”. 8. Italia, întrucât nu o cotropiră armele spaniole, asculta pe un popă şi
pe un neguţitor: Roma şi Veneţia.
Dar papatul deveni abia o slabă umbră a trecutei sale măriri: raţiunea îşi redobândi o
mare parte din terenul ce-i uzurpase superstiţiunea; Luther zgudui pân-în fundamente tronul
Hilde-branzilor; mai toată Germania, Anglia, jumătatea Franţei, jumătatea Poloniei
îmbrăţişară lumina protestantismului şi nu-mai Spania mai rămânea neclintită în orbul său
devotament cătră păpuşeria catolică. Nemaiputând a dicta legi lumii, papa Grigori XIII
reforma calendarul. Veneţia de demult nu mai era dictatricea comercială a Eu-ropei:
descoperirea lui Vasco di Gama şi acea a lui Columb strămutară sceptrul mărilor în mâna
spaniolilor şi a portuge-zilor. Acum ea primi o nouă şi teribilă lovire: turcii cuprinseră Chiprul
şi Cicladele. Căderea Veneţiei nu se poate atribui necapacităţii unui monarc, căci era o
republică aristocratică; dar e cu atât mai trist că între mulţimea capetelor ce o cârmuiau nu-şi
rădică fruntea nici un cap.
9. La bariera opusă a Europei, în Svezia şi Danemarca, doi regi încinseră o luptă de
exterminare. Pentru ce? Pentru că fiecare din ei pretindea să poarte pe sigiliu una şi aceeaşi
emblemă. Energica naţiune scandinavă căzu în copilărie.
10. E ciudat a zice că fu un moment în care singurul principe adevărat mare, din câţi
conduceau atunci popoarele cele mai ci-vilizate sau cele mai puternice ale Europei, era o
femeie. Regina Elizabeta înflori marina, comerţul, literatura Angliei. Regina Elizabeta sfărmă
colosul spaniol. Regina Elizabeta zdrobi idolatria papistaşă. Regina Elizabeta fundă Unirea
britanică...
11. Acesta este inventarul capetelor coronate în momentul ce ne preocupă. În Spania,
în Germania, în Italia, în Svezia, în Danemarca, în Polonia, în Rusia, în Turcia... vedem
sceptrurile mânuite de popi, de copii, de zero, de nebuni, de beţivi.
Tocmai atunci într-o ţărişoară română apare un principe pe care numai cea mai neagră
trădare îl putu opri de a nu da o altă faţă Europei, fundând pe Peninsula Balcanică un nou
imperiu latin. Un mare administrator! Un mare politic! Un mare general!
AVENTURIERUL
Elefantul, oricât de june, se face re-spectat de ceilalţi locuitori ai codru-lui. Şarpele din
ziua naşterii ame-ninţă cu veninul acului său. Regii, din leagăn, îşi simt puterea înnăs-cută de
a cârmui neamul omenesc.
Calidasa, drama Vicrama şi Urvasi
1. După Ştefan cel Mare domni fiu-său, Bogdan cel Chior; după Bogdan cel Chior, fiusău
Ştefan cel Tânăr; acesta murind fără urmaşi, de aci înainte se joacă pe scena isto-riei
moldovene o lungă tragedie de lupte între feluriţi copii naturali ieşiţi din trupina domnească.
2. Erau mulţi acei copii naturali! erau mulţi, căci românii, strămutaţi din Italia şi
aşezaţi în Dacia deja în epoca decăderii anticei moralităţi romane, aduseseră cu sine din
prima patrie neşte idei ciudate asupra legământului căsătoriei; neşte idei pe care nu le putu
stârpi în ţara noas-tră lumina creştinismului şi care apoi, fireşte, deveniră cu atât mai ţepene
cu cât mai mult le înrădăcina deprinderea şi mersul timpului. În Imperiul roman din zilele lui
Traian familia era o jucărie. Măritişul pierdu cu totul primitivul caracter sacru şi solemn carel
distingea sub republica romană şi ajunse a fi o însoţire per usum: aşa îl numesc legile
imperiale.
“Era o simplă învoială din îmbe părţile, lipsită de orice consecraţiune civilă sau
religioasă, şi prin care nici unul dintre soţi nu se credea îndatorat într-un mod serios.”
Însă, ceea ce-şi permiteau toţi românii, fălindu-se cu origina lor din destrămata Romă
imperială, trebuia să fi fost permis de zece, de o sută de ori mai mult românilor celor cu forţa
în mână: pe când unui simplu ţăran i se dădea facultatea de a schimba femeie peste femeie,
cunu-nându-se în toate zilele, cu aceea numai ca pentru fiecare nou divorţ să plătească
visteriei suma de 12 bani; tot atunce vă puteţi închipui sau, mai bine, nu vă puteţi închipui,
cât de întinsă cată să fi fost latitudinea principilor români în privinţa măritişului! Unii din ei,
bunăoară Ştefan cel Mare, avură câte cinci sau şase femei legitime - cele nelegitime nu se mai
numără - imitând astfel pe faimosul străbun Mecenate, despre care moralistul roman zicea:
“s-a însurat în o mie de rânduri”.
Unde demoralizaţiunea naţională se pogoară la o aseme-nea treaptă, acolo ar fi comic
de a mai căuta mărginiri legale contra copiilor nelegali, cari formau ca şi majoritatea
poporului: e de mirare numai cum de mai fiinţau oameni cununaţi, după ce rezultatele
cununiei pierduseră orice fel de prestigiu, posteritatea din flori devenind deopotrivă în
drepturi cu acea din biserică, ba încă de cele mai multe ori nelegitimitatea aşezându-se cu
mândrie pe tronul ţării!
3. Ştefan cel Mare, Bogdan cel Chior, Ştefan cel Tânăr, fiecare din ei n-a trecut cu
vederea de a lăsa din parte-i mai mulţi copii naturali, aruncaţi prin bordeiele pescarilor, prin
prăvăliile neguţitorilor, ba până şi prin pădurile cele nestrăbătute ale Basarabiei, unde
locuiau celebrii prin vite-jia lor codreni şi nu mai puţin celebrele prin frumuseţea lor
codrence.
Trei din acei “spurii” - cum îi numeau vechii romani - împlură un semisecol din istoria
Moldovei. Ştefan cel Mare uitase în lume un bastard, pe Petru Rareş, care, deja într-o vârstă
înaintată, mai bine de 20 de ani după moartea părintelui său, apucând domnia, se arătă unul
din cei mai iluştri principi români, iubit înântrul ţării, groază pentru străini şi muri lăsând
fiilor săi tronul Moldovei.
Atunci rătăcea un alt bastard, al lui Bogdan cel Chior, Alexandru Lăpuşneanul:
formându-şi un partid în ţară şi intrând în fruntea unei oştiri străine, el ucise pe vărul său,
fiul lui Rareş; zugrumă pe mătuşă-sa, văduva lui Rareş, şi pe vara sa, fiica lui Rareş, şi-o luă
femeie, zidind pe temelia acestor monstruozităţi un nou regim atât de sângeros, încât
contimpuranii îl asemănau cu al regelui Diomed din antici-tate, care îşi hrănea caii cu carnea
oamenilor.
În tot cursul domniilor bastarde a lui Petru Rareş şi apoi a lui Alexandru Lăpuşneanul,
un al treilea bastard, în aşteptare de a domni şi el la rândul său, creştea necunoscut în
străinătate: fiul lui Ştefan cel Tânăr din femeia unui armean numit Serbega.
4. În plecările şi chiar în exteriorul lui Ioan se răsfrânse tiparul părinţilor.
Caracterul tătâni-său cronica ţării îl zugrăveşte în următorul mod: “Acest Ştefan-vodă
cel Tânăr întru tot semăna cu firea moşu-său, lui Ştefan-vodă celui Mare, că la războaie îi
mergea cu noroc, că tot izbândea şi lucrul său îl ştia a-l purta, măcar că era tânăr de zile, şi era
om mânios, şi prea lesne vărsător de sânge”. Vitejia, agerimea minţii şi cruzimea trecură ca
moştenire paternă în natura lui Ioan. De la mumă-sa, de altă parte, el căpătă o figură cam
armenească, faţă închisă, păr des şi negru ca pana corbu-lui; nas coroiat într-o formă
orientală, ceva ca nasul famo-sului Attila, după cât îl cunoaştem de pe monete; o frunte
înaltă, lată în rădăcină şi strâmtându-se în partea superi-oară: frunte frumoasă, dar
neromânească. Poporul, după naţionalitatea mumei, îl numi Ioan Armeanul, întocmai
precum Alexandru-vodă fu Lăpuşnean, ca fiu al unei Lăpuşnence, sau precum Petru-vodă
fuse Rareş, după porecla mumei sale: bastardul nu are tată.
5. În 1561, deja în vârsta aproape de patruzeci de ani, străcuraţi în obscuritate, Ioan ne
apare deodată pentru prima oară. Atunci se clătina pe tron cumplitul Lăpuşnean, ame-ninţat
de cătră un Iacob Despota, serb înrudit de pre muieri cu dinastia domnească. Era timp ca
Ioan să-şi aducă aminte cum că şi el este fiu de domn din Moldova, având drepturi egale cu
ale Lăpuş-neanului şi mai mari decât ale lui Despota. El începu a da semne de viaţă. Pe când
Despota curta pe magnatul Laski, Ioan se adresă cătră un alt magnat, nu mai puţin puternic:
Firlei. Într-un stat aristocratic electiv ca Polonia, regele era nemic, magnaţii erau tot; ei
stăpâneau în administraţiune, dispunând în adunări legislative de voturile cumpărate ale
numeroşilor boierinaşi săraci; ei stăpâneau în armată, conducând numeroase steaguri feudale
proprii; ei aveau curţi ale lor, rivalizând cu curtea regală şi adesea întrecân-d-o prin
splendoare şi prin mulţime. Regele, fiind unul, se temea de ei, pe când ei, fiind mulţi, nu se
temeau de nimene. Laski reuşise a introduce pe Despota în Moldova, fugărind de acolo pe
Lăpuşneanul; Firlei, mai puţin întreprinzător, scăpă ocaziunea de a înălţa pe prietenul său
Ioan; dar ne ajunge a cunoaşte deocamdată legătura lor amândurora; magnatul polon era
luteran, partizan aprins al Reformei, cap al tuturor protestanţilor din Polonia; şi e învederat
că pentru a putea căpăta graţiele sale, Ioan trebuia să se fi arătând şi el amic al doctrinelor lui
Luther. Aceasta fu prima cunoscută apostazie a eroului nostru, carele, în tot cursul vieţii sale,
trecea necontenit de la o lege la alta, schimbându-le asemenea hainelor.
6. Văzând moleciunea lui Firlei, Ioan pleacă din Polonia şi apare în Crâm, refugit la
curtea hanului, unde captivează simpatia moştenitorului tronului, Mehmed-Calga, pe care
cronica tătărească îl descrie ca pe un ilustru viteaz. Toţi oamenii cu sufletele mari se înrudesc:
aventurie-rul român plăcu principelui tătar. Hanul se afla atunci în luptă cu moscoviţii;
Mehmed-Calga conducea oştile tătăreşti; pesemne şi amicul său Ioan, însoţindu-l în acele
expediţiuni, se va fi distins prin ero-icul sânge rece şi teribila putere a braţului, care îl făcură
mai în urmă atât de groaznic pe un câmp de bătălie; e mai mult decât probabil; oricum să fie,
legătura între Mehmed-Calga şi Ioan deveni atât de strânsă, încât, la plecarea lui Ioan din
Crâm, Mehmed-Calga îi dete în 1563 o scrisoare către regele polon Sigismund-August: “Te
rog foarte mult să binevoieşti a ţinea în graţiele tale pe acest fiu de domn din Moldova”.
7. Polonia era ca şi tributară tătarilor.
În toţi anii regele trimitea hanului, sub numele de peşcheş, bani, postavuri, mătăsării,
felurite produceri ale manufacturii. Frica polonilor era cu atât mai legitimă cu cât hanul
Devlet-Ghirai îşi făcuse un mare nume prin succesele sale militare: tătarii îi daseră pompoasa
poreclă de “cuceritor al ţărilor”.
Prin urmare, Ioan avea dreptul de a crede că reco-mandaţiunile tătăreşti îi vor da
roduri. Zadarnică speranţă!
Regele primi scrisoarea, zâmbi lui Ioan, dar în loc de a-i da o oaste, cu care să-şi
cucerească tronul strămoşesc, el i-ar fi răspuns, credem noi, cam după următorul tipic:
“Caută un magnat care să te ducă în Moldova, precum Laski dusese pe Despota; acel magnat
lesne va şti să răspunză înaintea celorlalţi confraţi din adunarea naţională; iară la caz dacă ne
va ameninţa turcul, ne vom scuza că nu e culpeşă ţara, nici eu, nici camera, ci e vinovat un
singur nobil, turburător de ordinea publică“.
8. Ioan nu se mai adresă cătră magnaţi, căci unul era Laski, ceilalţi erau neşte Firlei; el
nu mai stărui nici pe lângă neşte regi tari în vorbe şi slabi în fapte, ca Sigismund-August;
pentru o bucată de timp îi pierdem urmele. În acel interval o teribilă tragedie se juca în
Moldova: Despota fu răsturnat şi ucis de cătră un Ştefan Tomşa; Ştefan Tomşa fu răsturnat şi
fugărit de cătră Alexandru Lăpuşneanul, căruia sultanul binevoi a-i întoarce domnia
Moldovei; toate acestea se petrecură în curs de câteva luni. Când sângerosul Lăpuşnean se
reaşeza pe tron, deodată noi revedem pe Ion; şi unde? la Viena.
9. Germanii aflându-se în necurmată luptă cu turcii, împăratul Maximilian II se
bucură de ocaziunea de a avea la curtea-i un pretendent românesc, pe care să-l ţină ca o
scânteie de revoltă dunăreană. El dede lui Ioan un serviciu în armata austriacă şi-i promise în
gura mare 7 sau 8 mii de oaste, pentru ca în fruntea lor să alunge pe Lăpuşneanul din
Moldova. Erau numai promisiuni, simple promisiuni, promisiuni curat nemţeşti. Cu toate
astea, Poarta otomană începu a se cam îngriji. Un ceauş fu expediat la Viena cu aparenţa
negociaţiunilor cu Maximilian, dar mai cu seamă pentru a atrage cumva la Constantinopole
pe periculosul Ioan. Ceauşul îi descrise perfidia şi debilitatea nemţilor, cari ştiu numai a
făgădui şi pe cari turcii îi înfrânseseră în atâtea rânduri; îi zugrăvi generozitatea şi puterea
sulta-nului; pentru care e o nemică toată de a da Moldova, ba şi zece ţări ca Moldova, la cel
mai de pe urmă sclav al său; în fine, îi asigură munţi de aur din partea sultanului. Ioan păţise
deja cu creştinii în Polonia şi avuse a face şi cu mahometanii în Crâm. El se încrezu în
cuvintele ceauşului, fugi în taină din armata austriacă, trecu Dunărea şi iată-l în
Constantinopole.
10. Popoarele orientale adoară frumuseţea fizică cu care Mahomet îşi împoporase
paradisul. Ioan avea o statură uriaşă, cu o constituţiune vânoasă, o înfăţişare bărbătească, în
care se vedea că fierbe puterea. Aşadară, figura eroului nostru produse acum asupra turcilor
efectul ce-l produsese mai nainte asupra tătarilor. Vizirul Mehmed-Socolli zice agentul
francez în raportul său cătră Curtea pariziană “făcând cunoştinţă cu Ioan, îl primi foarte bine,
în aşteptare de a-l recoman-da sultanului”. Dar nu trecu nici o lună de zile şi, cu toată amicia
vizirului, politica Porţii otomane ceru depărtarea lui Ioan; pe de o parte, sultanul strângea
oşti pentru a merge contra împăratului Maximilian şi, prin urmare, avea trebuinţă de a
menţine în linişte provinciele Turciei; pe de altă parte, Lăpuşneanul, reaşezat prin oştile
turceşti pe tronul Mol-dovei, se arăta în a doua sa domnie mai turc decât turcii şi, prin
urmare, avea dreptul de a cere ca sultanul să nu proteagă pe un pretendent rival. Ioan fu
trimis la insula Rodos.
11. Aci, în patria şerpilor şi a trandafirilor, cunoscută la greci sub numele de Makara,
adecă ţară fericită; aci, unde fiecare piatră, fiecare peşteră, fiecare colnic conser-vau încă
proaspete suveniri şi urme de eroismul cruciaţilor jerusalemitani; aci Ioan petrecu un an şi
mai bine. Sultanul Suleiman cel Mare muri în 1566 şi-i succese fiu-său, Selim II. Tot atunci se
auzi din Moldova cum că Lăpuşneanul, pesemne pentru pedeapsa crimelor sale, slăbi în corp,
pier-du vederile şi căzu într-un fel de copilărie periodică, mai tristă decât însăşi moartea.
Profitând de aceste ocaziuni, vizirul Mehmed-Socolli, rămas la putere, chemă din exil pe
amicul său Ioan. Petrecerea lui Ioan în Constantinopole, în curs de trei sau patru ani, ne
prezintă date foarte sigure, dar pe care noi nu le putem explica. Aventurierul ne apare
deodată ca milionar, ca cel mai avut comerciant de pietre scumpe în capitala Turciei,
întunecând prin bogăţiile şi luxul său pe paşale şi pe agale! În comerţ ne întâmpină lucruri
extraordinare, minuni puţin probabile şi, cu toate astea, foarte adevărate; prin-cipiele de
credit, de circulaţiune, de concurenţă etc., etc., acele principie, oricât de lărgite, oricât de
elastice, tot încă se refuză de a ne limpezi unele mistere: neguţitorul, ca şi popa, pretinde să-l
credem. Un german care, peste un secol mai în urmă, scrise prima încercare critică asupra
vieţii eroului nostru, ob-servă, între altele: “Ioan deveni domn din prăvăliaş, pre-cum în
vechime la romani şi sarmaţi plugarii se urcau la cârma statului, sau precum astăzi în Belgia
comercianţii devin capi ai marinei”. Aceste exemple sunt frumoase; dar Ioan el însuşi, desigur,
nu cugetă vrodată de a imita nici pe romani, nici pe sarmaţi, nici pe belgi. Planul său era
mult mai prozaic. El avea înaintea ochilor probe de ceea ce poate o marfă, şi mai ales o piatră
scumpă, asupra Porţii otomane. Cu treizeci de ani mai nainte, dăruind fiicei sultanului
Suleiman un simplu giuvaer, Petru Rareş îşi redobândise domnia Moldovei. Chiar în timpul
lui Ioan, un ovreu din Portugalia, introducându-se prin mărfuri pe lângă sultanul Selim,
ajunse deodată duce de Naxos. Giuvaergiii schimbau un rubin pe o coroană: comerţul plăcu
lui Ioan; şi, ca să-l poată exercita şi mai cu succes, el îşi lepădă religiunea pentru a doua oară.
Crescut în armenism, luteranizat apoi de cătră polonul Firlei, Ioan îmbrăţişă acum
mahometismul.
14. Amic cu vizirul, cunoscut cu paşalele mai de frunte, familiar cu însuşi sultanul
Selim, el pândea cu nerăbdare numai prima ocaziune pentru a apuca de mult visatul tron al
Moldovei, unde, după moartea Lăpuşneanului, se in-stală fiu-său Bogdan, copil de 15 ani,
despre care cronica-rii zic că iubea două lucruri nenaţionale: glumele şi pe poloni. În chip de
neguţitor, Ioan cutreiera neîncetat hotarele ţării, când prin Galiţia, când prin Podolia, când la
Prut, când la Nistru. Un amic devotat şi nedespărţit, boierul moldovenesc Ieremia Golia,
emigrat încă sub Lăpuşneanul, îl însoţea şi-i înlesnea înţelegerea cu toţi cei nemulţumiţi de
domnia lui Bogdan. Se formă astfel un partit puternic, în fruntea căruia se puseră toţi boierii
cei mari, şi carele adresă o plângere cătră Poarta otomană.
15. Sultanul de mult aştepta o asemenea manifestaţiune naţională. Bogdan era trădător
oficial în privinţa Turciei. Îndată după moartea părintelui său, el încheiase un tractat cu
Polonia, prin care se recunoştea vasal al regelui Sigismund-August, şi de atunci încoace
medita numai asupra momentului pentru a înceta de a mai plăti tribut Turciei. Sultanul,
încurcat în luptă cu Veneţia, se făcea deo-camdată că nu ştie nemica, temându-se de a mai
aprinde un alt război în părţile Dunării, la caz dacă moldovenii vor voi a susţine pe principele
lor.
Când scrisorile boierilor sosiră la Constantinopole, cu tânguiri contra lui Bogdan şi
cerând pe Ioan, sultanul se grăbi a-l trimite la Moldova.
Turcia tot se mai ferea însă a-şi atrage cumva un război din partea Poloniei; numirea
lui Ioan la domnia Moldovei rămase secretă, şi plecarea-i cătră Dunăre fu divulgată a fi
pentru treburi comerciale.
Îl întovărăşea numai o mică oaste, sau, mai bine zicând, o caravană de turci, ca în chip
de escortă contra nesiguranţei drumurilor.
Trecând prin Tesalia şi Bulgaria, Ioan mai ademeni în serviciul său o seamă de
voluntari serbi, greci, bulgari.
Dar în orice caz, forţa numerică a armatei sale nu putea întrece cifra de 4 până la 5 mii
de oameni. Nici atâţia nu-i trebuiau, căci îl chema ţara.
16. Când Ioan trecea Dunărea, Bogdan cu toţi ai săi se grăbi a fugi, scăpând din mâna
boierilor decişi a-l extrada Turciei. De la Galaţi până la Suceava nu se văzu un singur adversar.
La intrare în capitală, îl întâmpinară boierii şi poporul aclamându-l după anticul obicei
strămoşesc “părinte al Moldovei”, întocmai precum vechii împăraţi romani se numeau patres
patriae. Acest măreţ titlu moldovenii îl dădeau acelor principi care veneau să-i scape de jugul
vreunui tiran: Despotă îl primise după alungarea cruntului Lăpuşnean; Ioan îl căpătă prin
surparea nepopularului Bogdan, pe care, precum ziserăm, ţara nu-l putea suferi din cauza
gusturilor sale pentru glume şi pentru poloni.
17. Pe când acestea se petreceau în Moldova, Bogdan, închizându-se în cetatea
Hotinului, cerşitorea sprijinul rege-lui Sigismund-August şi al magnaţilor amici din Polonia.
Regele făcu tot ce putu, sărmanul: trimise o ambasadă la Poarta otomană, dar
ambasadorul se întoarse înapoi fără nici un rezultat, afară numai că fuse luat în râs de cătră
Ion-vodă, care-l lăsă să treacă în linişte prin Moldova, după ce însă într-o audienţă îl regalase
cu o cătătură atât de furioasă, încât bietul diplomat începuse a tremura, recu-noscând că n-a
văzut o altă mai înfricoşată.
În adevăr, eroul nostru avea neşte ochi mici şi negri, în cari se răsfrângeau cu o
deosebită energie şi repeziciune toate pasiunile şi toate mişcările sufletului: în momente de
mulţumire, prin expresiunea cea mai simpatică, în mo-mente de mânie se umpleau de sânge,
fulgerând din umbra unor stufoase sprincene ce se îmbinau, zburlite prin con-vulsiva acţiune
a nervilor. Magnaţii, cuscri ai lui Bogdan, isprăviră ceva mai mult decât regele. Cu vai, cu chiu
- cum se zice - ei reuşiră a aduna ca la 3000 de luptători aleşi, unul ca altul, tot juni din
familiele cele mai ilustre ale Poloniei.
18. Pe lângă stăpânirea Hotinului, cea mai puternică fortereţă a ţării, şi pe lângă
ajutoare polone, Bogdan, ca toţi principii destronaţi, mai număra vro câţiva partizani între
boieri. Pentru a se feri de duşmani casnici, Ion-vodă îi puse pe toţi sub sabie. Aristocraţia se
înfioră, văzând în mâna ţiganilor, cari exercitau în România profesiunea de calăi, pe boierii
cei mai de frunte, pe stâlpii nobilimii, mai cu seamă pe bătrânul Ionaşcu Zbierea, mare vornic
al Tării-de-Jos şi dintr-un neam de cele mai antice ale Moldovei. Capul său se rostogoli la
picioarele gâdelui tocmai în ziua de Paşti. Ioan-vodă vru să arete că nu poate fi scuteala
sărbătoarii pentru a pedepsi orice ameninţă siguranţa statului. Tara mai întâi de toate; Paştile
mai pe urmă!
19. Noul vornic de Tara-de-Jos, Dumbravă, era de neam mic, dar avea o inimă mare:
Ion-vodă îl însărcină a respinge invaziunea polonă. Instrucţiunea ce-i dede domnul cu
această ocaziune ne aduce aminte de principiul marelui Scipion: “Lasă duş-manului nu numai
mijlocul de a fugi, dar încă însuţi înlesneşte-i calea”.
Dumbravă avea vro 6000 de ostaşi aleşi, din districtele Tării-de-Jos, Soroca, Orhei,
Fălciu, din vechime renumite ca cele mai belicoase în Moldova; cătră cari se mai adause un
contingent de turci basarabiani, veniţi, după cererea lui Ion-vodă, sub comanda sangiacului
de Ak-kerman. Cu atari oşti era lesne de a sfărâma pe cei 3000 de poloni, azardaţi într-o ţară
străină şi antipatică; dar dom-nul Moldovei nu avea nici un zor de a-şi atrage ura unui
puternic regat învecinat, a cărui amicie, din contra, el prevedea deja că-i va putea servi la un
timp de nevoie. Astfel, Dumbravă primise ordinul de a cruţa pe duşmani. 20. Polonii trecură
Nistrul mai sus de Hotin şi începură a se pogorî spre Prut, trecând prin famosul Codru de la
Cosmin. Un codru teribil! Acolo, cu optzeci de ani mai nainte, strămoşul lui Ion-vodă, Ştefan
cel Mare, strivise floarea armatei polone; şi oasele celor seceraţi în acea zi rămâneau până
acum elocuenţi marturi; formând numeroase movile de schelete albe pen-tru verdeaţa cea
viuă a arborilor. Tot pe acolo intrase, cu zece ani mai nainte, polonul Las-ki, aducând la
domnie pe Despota contra Lăpuşneanului.
Tactica polonilor era de a alege totdauna acea tristă cale în invaziunile lor asupra
Moldovei; curagiul lor se aprindea prin simţul de răzbunare, căci nu se afla nici unul din ei a
cărui familie să nu fi plâns vreo victimă, un tată, un bunic între cei căzuţi din mâna marelui
Ştefan!
21. În capul polonilor se afla Mielecki, cel mai bun ge-neral al lor de atunce, pe care, cu
câteva luni mai în urmă, ei cât p-aci erau să şi-l aleagă rege, numai în favoarea strălucitelor
sale merite personale. Lipsit de artilerie, el trimise la Hotin de aduse toate tunurile cetăţii, şi
apoi păşi la vale pe ţărmul Prutului, până în dreptul Ştefăneştilor, adică pe aceeaşi linie cu
Suceava, punctul obiectiv al invaziunii. Aci vornicul Ionaşcu Zbierea, să mai fi trăit, era să
unească oastea moldovenească din Tara-de-Jos cu acea po-lonă şi apoi să meargă cu toţii
asupra lui Ion-vodă. Moartea trădătorului, de care Mielecki se înştiinţă prea târziu, dărmă
planul duşmanilor: în loc de Zbierea, ei găsiră pe Dumbravă.
Avantposturile moldovene, împrăştiate pe ambele ţăr-muri ale fluviului, se retrăgeau
mereu denaintea polonilor şi, în fine, trecură Prutul în speranţă de a-i atrage după sine
asupra corpului armatei moldovene, ascuns în neşte păduri nestrăbătute mai sus de Hârlău:
acolo duşmanul ar fi fost silit de a depune armele chiar fără vărsare de sânge. Polonii
înţeleseră greşeala şi, înfioraţi de suvenirea in-fernală a codrilor Moldovei, începură a da dos
pe o cale mai scurtă drept spre Hotin. Atunci Dumbravă se puse a-i urmări, supărându-i din
când în când prin jucăria unor mici atacuri de avantgardă, în care el ţinea înadins tot pe turci,
pentru ca să dea a înţelege, în cât priveşte pe înşişi moldovenii, că ei ar fi bucuroşi de a nu
avea duşmănie cu regatul polon. În acest mod, ajungând până la Nistru, Mielecki se răzemă
de cetatea Hotinului. Dumbravă se opri şi el. Poziţiunea inamicilor devenea din ce în ce mai
critică; ei nu puteau a se închide în fortăreaţă, unde caii lor ar fi pierit de foame; nu puteau
furagea din cauza explorato-rilor lui Dumbravă, ce-i pândeau în toate unghiurile; nu puteau a
se întoarce în Polonia, căci Nistrul se afla tocmai atunci în periodul său de creştere. Strânşi în
chingi, bieţii fugari se adresară cu rugăminţi cătră capul contingentului turc, cerând
permisiunea de a se retrage în Polonia şi jurându-i de a nu se mai vârî în trebile Moldovei.
Poate să fi fost şi bani la mijloc; orientalii, începând de la sultan şi până la ultimul derviş, nu
fac nemic fără daruri. Oricum să fie, sangiacul de Ak-kerman se dede cu oas-tea-i în lături.
Dumbravă, credincios politicii lui Ion-vodă, făcea chip că împuşcă în duşmani; dar în realitate
glonţii alunecau tot dasupra capetelor.
În curs de cinci zile polonii abia putură opera trecerea furiosului fluviu; şi când se
văzură, în fine, pe ţărmul opus, ei se îngenucheară şi mulţumiră lui Dumnezeu.
22. “Evenimentele se repetă“, zise marele Shakespeare. În zilele noastre Moldova privi
reînnoindu-se o altă încercare polonă, soră-geamănă cu acea din timpii lui Ion-vodă; cu
simpla diferenţă că în locul unui Mielecki era un Milkowski: precum vedeţi, azardul asemănă
până şi nu-mile capilor!
În ambele cazuri o mână de oameni nesocotiţi cutezară a înfrunta o ţară. În ambele
cazuri polonii - cei din 1572 prin afişarea persoanei lui Bogdan-vodă, cei din 1863 prin
proclamaţiuni în ziarul Românul - ne încredinţau că vin ca amici, nu ca duşmani. În ambele
cazuri, domnii români, deopotrivă bazaţi pe consideraţiuni de o înaltă politică, recomandară
genera-lilor - în 1572, vornicul Dumbravă, în 1863, colonelul Călinescu - de a menagia
nebunia adversarilor. În fine, în ambele cazuri, polonii retrăgându-se cu ruşine, îşi găsră
totuşi admiratori: pe cei din 1572 îi celebrau istoricii lor naţionali, pe cei din 1863 - vai nouă! -
îi cele-brase chiar un român, al cărui nume îl dăm tăcerii pentru a nu huli pe cine nu ne poate
răspunde!
23. Hotinul tot rămase în posesiunea polonilor. Despre apus îl apărau muri foarte
înalţi şi şanţuri foarte adânci; despre răsărit - stâncele Nistrului.
Un călător care-l vizitase chiar în zilele lui Ion-vodă îl asemănă cu Kockenhausen în
Liflandia; un alt călător, cu Convay în Anglia; un al treilea, cu Rumilihissar de lângă
Constantinopole. O naivă tradiţiune naţională încredinţează că prima fundaţiune a fortereţei
se urcă în epoca pe când domnul Hristos umbla pe pământ. Temându-se ca polonii să nu
reţină acest bulevard al ţării ca o bază de operaţiuni în aşteptare ca destronatul Bogdan să-şi
adune o altă oaste mai puternică, Ion-vodă trimise pe episcopul Isaia Rădăuţeanul cu alţi
deputaţi de frunte pentru a neguţa un tractat de pace. Polonii simţiră deja ce fel de braţ ţine
cârma Moldovei. Cu o amabilitate nepilduită până atunci din parte-le, ei se grăbiră a
îndestula toate cererile lui Ion-vodă. Fugarul Bogdan ar fi fost extradat să nu fi fugit din
Polonia; în lipsă-i fu remis în mâinile ambasadorilor moldo-veni un frate al său, pierit apoi
fără veste în robia turcească. Cetatea Hotinului fu înapoiată Moldovei. Pentru a arăta toată
importanţa acestei acuiziţiuni, căpătate atât de lesne contra speranţei, Ion-vodă numi
părcălabi doi bărbaţi pe cari punea temei ca pe sine însuşi; socru-său, boierul Lupea Hurul, şi
cel mai intim al său amic, Ieremia Golia, cu care-l văzurăm mâncând împreună pâinea
străinătăţii...
II
DOMNUL
Era grato alli amici, alli nimici terribile; giusto con i sudditi, infedele con li esterni...
Era iubit de amici, teribil pentru inamici, just cu supuşii, perfid cu străinii...
Macchiavelli, Vita di Castruccio
1. În fine, eroul nostru se văzu stăpân liniştit al Mol-dovei.Hotinul era asigurat.Pe turci
îi avea patroni, pe poloni, amici. Rivalul Bogdan rătăcea prin lume: din Polonia trecu la
Viena, din Viena la Drezda, din Drezda la Paris, din Paris la Copenhaga, în sfârşit, la Moscva,
unde se povesteşte că ţarul, cosându-l într-un sac, l-ar fi aruncat în fluviu.
2. Un filozof antic zise, sunt acum două
5. Până la 1572 nu găsim asupra tranzacţiunilor în in-teriorul ţării nici un document
subscris cu mâna domnească.
Am văzut cu ochii noştri cel puţin vro zece mii de do-cumente originale: vorbim dupre
câte am putut vedea. Marele logofăt, ca prim cancelar al statului, întipărea pe hârtie sigilul
princiar în josul crisoavelor, sau îl anina pe şvară de mătasă cătră pergamenă; apoi uricarul,
adecă scribă, îşi subsemna numele undeva în coadă; şi, în fine, fără vro altă formalitate,
documentul, care putea să fi fost chiar pe o sută de moşii, trecea bun dat în mâinile celui în
drept. Se întâmpla, fireşte, că marele logofăt, ca om şi mai ales ca ministru, abuza de sigilul
princiar: domnul nu ştia nemica. Ion-vodă, cel dintâi, văzând nedreptăţile ce se puteau face
fără ştirea-i, începu a subscrie el însuşi, specificând uneori cu propria sa mână până şi data
documentului. În primul an al domnirii sale el schimbă, unul după altul, doi mari logofeţi: cel
al treilea nu mai cuteza a glu-mi cu încrederea lui vodă.
6. Până la 1572 capitala Moldovei fu Suceava.
Ea se bucură de această prerogativă în curs de trei sute de ani, avea 16000 de case, 40
de biserici, mai multe palaturi, un fluviu limpede, o poziţiune pitorească şi un castel care, cu
un secol mai nainte, respinsese toată furia unei puternice armate polone.
Totul dară se părea a-i asigura liniştita posesiune a vechilor sale drepturi, consânţite
prin o triplă paragrafie “imemorială“.
Deodată, peste câteva luni de domnie, Ion-vodă strămută scaunul ţării la Iaşi.
Acesta era un orăşel mic şi fără apă.
Domnii cei vechi, cărora le plăcea a clădi palaturi ori-unde se opreau câte două-trei zile
pe an, desfătându-se cu vânatul prin codrii învecinaţi, zidiseră şi aici un frumos castel de
piatră la capătul sudic al târgului, pe marginea unei râpe, încât să poată servi la nevoie şi în
timp de război. Mai avea Iaşul o capişte armenească, o capelă catolică şi trei biserici române.
În fine, îl împodobea o baie de piatră de arhitectură orientală. Astfel, se părea că nemic nu
putea prevesti acestui târguşor un viitor strălucit între oraşele Moldovei. Se naşte întrebarea:
care cauză să fi putut împinge pe Ion-vodă de a părăsi Suceava? de a îmbrăţişa Iaşul?
Suceava se afla aşezată prea aproape de hotarele polono-ungare, prea departe de turci
şi de tătari, încât principele, în caz de război, lesne putea fi surprins prin o invaziune din
partea Galiţiei sau a Transilvaniei, pe când, totdeo-dată, el nu putea ajunge la timp pentru a
împiedeca o inva-ziune de peste Nistru sau de peste Dunăre. Iaşul sta în mijlocul Moldovei.
Acest suprem avantagiu strategic era de ajuns pentru a determina alegerea lui Ion-vodă.
Decis a impune respect tuturor vecinilor, el căta să-şi ridice un cuib central, de unde să
poată veghea în toate părţile, ca vulturul ce de pe vârful stâncii pândeşte şi pe puşcaşul de
care trebui să se ferească, şi biata turmă din care îşi va ochi o victimă.
7. Strigat-au oare sucevenii contra Iaşului în 1572, pre-cum strigă acum ieşenii contra
Bucureştiului?
E sigur că prin retragerea capitalei, Suceava, care nu mai are nici 1000 de case,
pierduse peste 90 la sută.
E sigur că atunci nu era pusă în joc sublima cestiune a unirii, pentru care saltă orice
inimă română.
E sigur că Ion-vodă nu lăsă Sucevei, drept mângâiere, nici măcar o curte de apel sau o
universitate.
E sigur... şi, cu toate acestea, istoria nu ne arată să se fi plâns sucevenii.
8. Tot ce rămăsese fostei capitale din antica-i strălucire era sicriul cu moaştele unui
sânt.
Ioan cel Nou - aşa-i zicea pe nume - era trapezuntean de origină; căci românii, ei
singuri între toate popoarele creştine, nu produseră nici un sânt calendaristic din pro-priul
lor sân, lăsând această sarcină oficială muscalilor şi grecilor, între cari cei vrednici de
împărăţia cerului se numărau totdauna cu milioane.
Cu vro doi secoli mai nainte, un domn foarte religios cumpără, aduse în Moldova şi
aşeză în biserica mitropolitană de la Suceava moaştele fericitului, pe care-l declară a fi patron
al ţării. De atunci încoace, mai mult din patriotism decât din bigotism, sântul cel cu diploma
de naţional deveni obiectul celei mai înfocate veneraţiuni din partea moldovenilor; la ziua lui,
Suceava se umplea de numeroase gloate de bărbaţi, femei, copii, veniţi în peregrinagiu de
prin toate unghi-urile ţării. Străinii afirmau cum că tot cultul moldovenilor se mărginea în
adoraţiunea lui Ioan cel Nou: în adevăr, noi ne închinam numai aceluia pe care-l credeam că
ne apără ţara. Moaştele sântului formau unul din principalele veni-turi ale Sucevei; Ioanvodă
respectă această proprietate; şi sermanii suceveni, atinşi la slăbiciune, rămaseră
mulţumiţi.
9. Privind asupra stării sociale a ţării sale, eroul nostru vedea o naţiune mare
zbuciumându-se sub apăsarea unei clase mici, asemena atletului muşcat de un şerpe: era
statua lui Laocoon, dar o statuă vie şi de proporţiuni imense!
De o parte sta ceea ce cronicele noastre numesc ţară; de altă parte stă ceea ce nu era
“ţară“: boierii şi călugării. Tară erau mulţi, erau aproape toţi, dar vai! curat nu-mai “suflete”.
Boierii şi călugării erau puţini, erau vro câţiva, dar “materie”: toate pământurile, toate
veniturile, toate folo-surile erau ale lor; şi oricine nu era din ei nu avea nici atâta loc propriu
cât trebuie pentru o înmormântare. Rezultatul acestei stări de lucruri îl descrie cronica ţării:
“În Moldova au cei mici despre cei mari acest obicei de pier fără judeţ, fără vină, fără seamă!”
Ti se pare că auzi răsunetul cântecelor ţărăneşti din întunericul feodal al evului mediu:
“Stăpânii ne fac numai răutăţi; ei nu ne dau nici cuvânt, nici dreptate; ei au toate, iau toate,
mănâncă toate, lăsându-ne a trăi în sărăcie şi în durere”...
Între cronica lui Urechea şi cânteculu lui Robert Wace este la mijloc o distanţă de trei
secoli; dar între clăcaşii români şi servii feodali noi nu vedem nici o distanţă.
10. Într-un stat astfel constituit, principele putea să-şi aleagă numai una din trei căi:
sau să ţină cu boierii şi călugării contra poporului, ori se ţină poporul contra boierilor şi
călugărilor sau, în fine, să-i împace unii cu alţii. Câteşitrele metodele fură încercate. Cu
poporul contra boierilor şi călugărilor ţinuse Petru Rareş; el muri pe tron, după o domnie
glorioasă aproape de douăzeci de ani.
Cu boierii şi călugării împotriva poporului ţinuse Alex-andru Lăpuşneanul în prima sa
domnie: fu trădat, răsturnat şi alungat. A împăca poporul cu boierii şi călugării se silise Iacob
Despota: atrăgându-şi o neîncredere din ambele părţile, el pieri sub loviturile unei coaliţiuni
universale. Aceste trei exemple erau toate proaspete; avându-le plăpânde denaintea ochilor,
Ioan-vodă, chiar din egoism, îşi alese calea prin care scăpă naţiunea din ghearele clasei, pe cei
mulţi din mâinile celor puţini, pe turma din gura lupului.
11. Am văzut cum un mare vornic pieri sub cuţitul calăului chiar în ziua de Paşti.
Alţi boieri îi urmară unul după altul, deşi nu toţi avu-seră plăcerea de a muri înfruptaţi
de ouă roşii.
“De pre boierii de cinste şi cei mai de jos sabia lui Ioan-vodă nu lipsea, ci cu multe
feluri de morţi îi omora”, zice cronica ţării.
12. Monastirile consumau în trândăvie şi în desfrânări sudoarea Moldovei.
Ioan-vodă dede o pildă neauzită până atunci în istoria românilor.
Un vlădică fu convins de crima celei mai negre nemoralităţi; divanul domnesc execută
întocmai o legiuire din Codicele Teodosian; “Sodomitul să piară prin flăcări în prezenţa
poporului”; mărşavul episcop fu ars de viu; Ioan-vodă ţinea prea mult, pesemne, la litera
dreptului roman!
Mitropolitul, putred de bogăţii, adunate prin vânzarea cuvântului lui Dumnezeu, scăpă
de caznă şi de moarte fu-gind la munţi.
Un boier, care dintâi trădase pe trei domni în şir, apoi se făcuse căpitan de haiduci de
codru şi, în fine, crezu a-şi ascunde urâtul trecut îmbrăcând haina cea făţarnică a monachismului,
fu îngropat de viu în pământ.
“Temniţele erau pline de călugări”, zice cronica ţării. Fariseii îşi răzbunară într-un mod
curios: nici într-o monastire a Moldovei nu ni s-a întâmplat a găsi portretul lui Ioan-vodă sau
numele său înscris în vreun pomelnic; iară peste o sută de ani mai încoace, un mitropolit îl
şterse chiar din catalogul domnilor ţării, pe care-l scrisese în versuri şi în care, bunăoară,
cânta în următorul mod virtuţile Lăpuşneanului: Domni ş-acesta bine, şi-n Slatina-şi fece
“Monastire frumoasă, pe toate le-ntrece!” Apoi de!
13. Ura sa pentru boieri şi călugări, despreţul său pentru aristocraţia de tot felul, Ioanvodă,
în unele cazuri, ştia să le manifeste şi fără ajutorul gelaţilor.
În toată Moldova cei mari îşi mascau faptele lor cele neevangelice prin cea mai zeloasă
păzire a posturilor; pe când ţăranii, din contra, destul de storşi numai prin apăsare se fereau
de a mai slăbi şi mai mult prin lăsări de carne şi, de brânză, dacă aveau cumva, din
întâmplare, vreuna din acestea.
“La munteni, boierii şi poporul sunt deopotrivă religioşi, zice un călugăr oriental în
interesanta sa călătorie; dar în Moldova chiar postul cel mare îl observă numai clasale de sus;
iară încât priveşte pe cei de jos, ei de loc nu-l bagă în seamă, şi ireligiozitatea lor, cea mai mult
decât tătărească, merge până acolo încât patriarcul de Antiochia când intra în casele lor, ei nu
ieşeau înaintea lui nici măcar cu o fărâmătură de pâine”...
Ei bine! Ioan-vodă era întocmai ca ţăranii cei nelegiuiţi ai ţării sale. Un cronicar marelogofăt
strigă cu un fel de spaimă bigotă: “nu cred să fi fost creştin pravoslavnic, că de ar fi
fost creştin, nu s-ar fi însurat în postul mare! Un cronicar mitropolit îl numeşte: “Ioan cel
Rău”.
Şi marele logofăt şi mitropolitul aveau dreptate... din punctul lor de vedere.
14. Ucizând pe boieri şi pe călugări, până atunci atât de puternici, Ioan-vodă, pentru o
deplină siguranţă, luă măsuri ca să-i împiedice de a-şi uni forţele contra tronului; măcar că
orice ligă e prea slabă când nu o susţine poporul de jos.
Precum ziserăm, toţi aristocraţii, atât clerici, cum şi laici, aveau un singur Dumnezeu:
egoism, interes personal, ban.
Ioan-vodă îşi dede un frumos spectacol făcându-i să se bată unii cu alţii, pe când el îi
bătea pe toţi deopotrivă.
Luând, bunăoară, o moşie monastirească, el o dedea unui boier: iată călugării ţipând
contra boierimii!
Sau, luând proprietatea vreunei monastiri, o dedea unei alte: iată cele două monastiri
intrând în luptă!
Sau, în fine, luând de la boierul cutare, dedea unui alt boier; iată boierii înşfăcându-se
de păr!
Tara râdea, privind întresfâşiarea foştilor săi apăsători. Domnul râdea văzând cât de
proastă e lumea!
15. Ioan-vodă nu împroprietări pe ţărani; nu! căci se ferea de o criză ale cării efecte, pe
de o parte, nu erau destul de limpezi, iară pe de alta, nu puteau să-şi manifeste fructele lor
cele bune decât numai doară după un şir îndelungat de ani, străcuraţi în tristă şovăitură.
Împroprietărirea ţăranilor din proprietatea cea uzur-pată clerico-boierească este o
bucăţire în urma cării, ca rezultat imediat, cei puţini bogaţi sunt foarte sărăciţi şi cei mulţi
săraci nu sunt de loc îmbogăţiţi: zecimi de ani trebuie să treacă mai nainte de a reveni
lucrurile la o nouă stare normală, mai bună, fireşte, decât starea normală cea veche... dar
până atunci? până atunci egalitatea pentru toţi şi în toate!
Ioan-vodă împroprietărea nu numai pe ţărani, ci chiar pe ţigani, când acei ţigani aveau
mijloace de a-şi plăti peşin o proprietate; când nu, nu: ci-i înzestra încet-încet cu nişte atari
mijloace, întrebuinţând un metod prin care, departe de a produce o criză, el, din contra,
înflorea finanţele statului.
Secretul eroului nostru era de o simplitate nespusă; el nu lăsă pe boieri şi pe călugări
să abuze cât un fir de păr de munca ţăranului.
Ioan-vodă vedea că ciocoiul ia aproape tot câştigul ţăranului, despoind astfel
totdeodată vistieria ţării, căriia boierii şi călugării nu-i dădeau nemica, iară ceilalţi nu mai
aveau de unde să-i dea.
Jos abuzul! numai atâta.
16. Aice e locul de a analiza cestiunea proprietăţii te-ritoriale la români, după vechile
noastre legi, nescrise, dar cu atât mai raţionale, bazate nu pe imaginaţiunea vreunui jurist, ci
pe însăşi natura cea intimă a poporului.
Boierii sau monastirile nu erau proprietari, ci numai neşte posesori ereditari ai
respectivelor porţiuni teritori-ale, cari dentru-ntâi le-au fost acordate lor din partea dom-niei
ca locuri deşerte şi fără valoare, pentru a le coloniza cu oameni şi a le da astfel o utilitate.
Domnul ţării rămânea totdauna adevăratul proprietar al întregului teritoriu naţional, încât
boierul sau monas-tirea, având facultatea de a vinde, de a schimba, de a ipoteca, de a dărui
moşiele lor, pentru fiecare din atari tranzacţiuni trebuia să capete o nouă specială
încuviinţare domnească, condiţionată printr-o dare în bani sau în na-tură, şi în care
principele întărea acuiziţiunea noului posesor prin următoarele caracteristice cuvinte: “i-l
dăm lui acel sat etc.”
Pe baza acestei constituţiuni a proprietăţii teritoriale, ţăranii români aveau duble
îndatoriri; unele cătră fiscul domnesc, altele cătră posesorul ereditar, din cari cele prin-cipale
erau:
Îndatoririle ţărăneşti cătră fisc:
1. Dări şi gloabe judiciare, precum, de pildă: bani de divorţ, bani de măritiş, gloabe
pentru furturi, duşegubine pentru omoruri etc.
2. O mică sumă bănească anuală şi dijmă în natură de oi, de porci, de miei.
Din toate aceste venituri ale fiscului, posesorul moşiei îşi reţinea, ca un fel de răsplată
pentru munca percepţiunii, câte o a treia parte. Îndatoririle ţărăneşti cătră posesor: Trei zile
de lucru, anume: una arând, alta cosind, a treia secerând. De două ori pe an, la Crăciun şi la
Paşti, daruri numite “cinste”, anume: ouă, găini, caşuri. Sub domni de principie aristocratice,
fie prin concesiu-ni formale, fie prin îngăduiri tacite, boierii şi călugării reuşiră, pe de o parte,
a uzurpa toate folosurile, câte se cuveneau fiscului şi din cari ei nu aveau drept decât numai
asupra unei treimi; pe de altă parte, de a şterge cu desăvârşire condiţionalitatea obligaţiunilor
ţărăneşti, si-lind pe săteni să le lucreze şi să le dea mai în toate zilele!
Fiscul se fecunda mai ales prin confiscaţiuni; prin vămi, câte nu încăpuseră încă în
mâinile particularilor; prin dijma de ceară şi de miere. Dările teritoriale, adevărata avuţie a
unui stat bine constituit, erau ca şi nule.
Restrângând cu totul drepturile cele abuzive ale senioru-lui asupra câştigului ţărănesc,
Ioan-vodă ajungea la trei scopuri de o importanţă supremă:
Îmbogăţea pe ţărani, adică pe cei mulţi, sau, şi mai bine, pe cei “toţi”.
Luând de la ţărani numai 1/5, 1/10 din câte le răpea seniorul, umplu visteria ca
niciodată. Reuşi a deveni idolul acelora ce erau “ţară“. Şi, cu toate astea, el nu împroprietărise
pe ţărani!
17. Un alt fapt concurge a proba geniul administrativ al lui Ioan-vodă. Pentru
tranzacţiuni importante, privitoare mai cu seamă la clasa de sus, Moldova întrebuinţa bani
străini de aur şi de argint, cari intrau în ţară, în mare câtime, în schimb pentru exportaţiunea
vitelor. Dar banii de aramă erau puţini, încât ţăranul, în tranzacţiunile sale cele mici, se vedea
forţat de a opera mai mult în natură - moneta cea mai nedreaptă şi mai nesigură.
Domnii precedenţi, Despota şi Lăpuşneanul, făcură bani naţionali de argint, ei nu se
gândiră la nevoile ţăranilor.
Ioan-vodă pricepu pe dată toate avantajele monetei de aramă, a cării fabricaţiune,
costând puţin statului, aducea totodată foloase prin îmbogăţirea ţăranilor - vrea să zică a
fiscului. Gologanii naţionali începură, în fine, a circula prin toate unghiurile Moldovei.
Pe lângă altele, ei familiarizau ţara cu icoana frumoasei figure a principelui, în giurul
căriia se citea patrioticul titlu: “Părintele Moldovei”.
E de observat că ei fură la noi nu numai cei dentâi bani de aramă, ci încă cei dentâi cu
o inscripţiune românească, nu latinească, ca pe ai lui Despota şi ai Lăpuşneanului, nici
slavonească, ca pe cei anteriori. Boierii şi călugării vorbeau latineşte şi slavoneşte; ţăranul -
româneşte.
18. Puternicul patronagiu, acordat poporului de jos contra claselor de sus, avea în
ideea lui Ioan-vodă, precum lesne ne-am putut convinge, mai cu deosebire o ţintă financiară.
El făcu acum în privinţa ţăranilor întocmai ceea ce regii occidentali făcuseră mai
nainte în privinţa comunelor municipale, eliberându-le din jugul seniorilor feudali: imensele
abuzuri neregulate ale aristocraţilor izolaţi se prefăcură într-un venit periodic al fiscului, mai
moderat individualmente şi colosal în totalitate; cursul apei fu schim-bat şi canalizat în
profitul tronului, astfel încât pâraiele cele împrăştiate, numeroase şi umflate, se reduseră deodată
la proporţiunile unui singur fluviu de aur.
Aşadar, e vederat că, îmbunătăţind soarta ţăranilor, Ioan-vodă avea dreptul de a cere
din partele nu numai o recunoştinţă morală, ci încă pe acea materială, manifestată prin
exactitate şi sinceritate în plata dărilor fiscale, cari formau acum o mică parte din câte le
storceau obicinuit boierii şi călugării.
Lipsa sau abundanţa financiară a unui stat, în cele mai multe cazuri, nu depind de
sărăcia sau avuţia ţării, ci numai şi numai de modul percepţiunii impozitelor; încât un popor
sărac poate să aibe un fisc abundant din cazua unei percepţiuni energice şi bine organizate, pe
când, din con-tra, un popor avut poate să aibe un fisc lipsit din cauza unei percepţiuni
moleşite şi rău organizate.
Ion-vodă reuşi de a face ca banii să curgă, aşa zicând, de la sine, în visteria domnească,
fără concursul unei mi-riade de agenţi salariaţi, fără directorate statistice, fără comptabiliate
franceză, fără inspectori financiari: el se mulţumi a aplica în toată rigoarea teribila lege
penală con-tra neplatei dărilor.
Mai bine legi puţine, dar bine executate!
Iată tabloul ce-l dă un biograf contimpuran al lui Ioan-vodă:
“Dacă cineva vindea fără ştirea domnească un strugur din vie, sau orişicare lucru supus
censului, pe unul ca ace-la Ioan-vodă, înfigându-i o verigă prin nările nasului, cu mânile
legate la spate, îl da calăilor, ca să-l biciuiască pe pieţe publice, şi apoi cadavrul lăsă zăcând
fără înmor-mântare, hrană câinilor!”
Astăzi legile noastre pedepsesc cu temniţa pe debitorul unui particular, de cele mai
multe ori ale unui grec sau ovreu, căci românii nu prea au bani de dat cu
împrumut...debitorul statului rămâne nepedepsit. Prefer sistemul lui Ioan-vodă.
19. Istoricii incriminează cruzimea eroului nostru. Sunt nedrepţi.
Iată ce zise peste doi secoli şi jumătate Napoleon cel Mare, când istoricii îl incriminau
şi pe el de cruzime: “Am ţinut totdauna cu majoritatea poporului; la ce, oare, mi-ar fi putut
servi crima?” O logică sublimă! Ioan-vodă ţinuse şi el totdauna cu majoritatea poporului.
Majoritatea poporului îl iubea, ca nici pe unul din câţi l-au proces şi i-au succes pe tronul
Moldovei. Înşişi istoricii cei încriminatori recunosc, toţi într-o voce, suprema popolaritate a
lui Ioan-vodă. Deci unde e crima? Nu e crud acel principe care, cu preţul câtorva capete
aristocratice şi cu neîmblânzita păzire a legii, îşi cumpără idolatra iubire a ţării întregi.
20. Miraculosul rezultat al administraţiunii lui Ioan-vodă se poate exprima prin puţine
cuvinte. În 1572, la intrarea-i în domnie, toate calamităţile erau grămădite asupra Moldovei.
O teribilă ciumă zeciuia prin sate şi prin oraşe! Un comet speria imaginaţiunea
poporului! O furioasă inundaţie devasta câmpiele.
Visteria era secată prin nebuniele lui Bogdan-vodă, care se plimba cu trăsuri acoperite
cu argint şi aur. Turcii şi tătarii, veniţi în ajutorul lui Ioan-vodă, nu se putură reţine, fireşte,
de a nu comite jafuri, violinţe, omoruri. În fine, era un potop de rele! În curs de doi ani,
principele nostru realiză visul dom-nilor celor mai mari; finanţele erau în floare şi
contribuabilii mulţumiţi. Cronicarul Urechea servise în tinereţele sale, ca uricar sau scribă, la
curtea lui Ioan-vodă; dar era aristo-crat din una din familiele cele mai ilustre ale Moldovei,
înrudit cu ceilalţi boieri, devotat călugărismului şi, prin urmare, duşman sistematic al
stăpânului său. Ei bine! cu toată ura-i personală, ce respiră mai în toate rândurile povestirii
sale, încât nu se teme de a râde până şi de moartea viteazului, ei bine, cu toate astea, însuşi
croni-carul Urechea se simte forţat a caracteriza pe Ioan-vodă în următorul mod: “Era la
minte ascuţit, la cuvânt gata, şi se vedea a fi nu numai de domnia acestei ţări, ci şi altor ţări să
fie cap şi mai mare”. Atari cuvinte din gura unui inamic! Nu mai puţin dibace fu politica
exterioară a lui Ioan-vodă; deşi, din nenorocire, noi nu cunoaştem din ea, până acum, decât
numai o singură cestiune, în care diplomaţia cea machiavelică a unui mic principe român era
cât p-aci să arunce într-un grozav labirint de complicaţiuni trei din statele cele mai
ponderoase ale Europei: Turcia, Franţa şi Polonia. Curând după intrarea lui Ioan-vodă în
Moldova murise bătrânul rege polon Sigismund-August. El fu ultimul din dinastia iagelonă şi,
tronul rămânând vacant, mai mulţi principi străini se grăbiră a se prezinta ca pretendenţi la
coroană, între cari şi Enric de Valois, fratele regelui francez Carol IX. Poarta otomană
sprijinea această candidatură. În Polonia o susţinea, mai cu deosebire, famosul Laski, care
ajutase odată lui Despota, dar acum se dumeri de a se face mai bine domn el singur decât să
facă pe alţii, şi cerea coroana Moldovei de la influinţa franceză în Constantino-pole, ca
răsplată a servicielor sale în cesiunea lui Enric de Valois. Franţa începu a neguţa în taină
destituirea lui Ioan-vodă. Astfel politica moldoveană se afla pusă în luptă cu acea franceză. Să
urmărim peripeţiele intrigii.
24. Îndată după moartea lui Sigismund-August, Ioan-vodă expedi în acelaşi moment
doi ambasadori: unul la Constantinopole, cătră vizirul Mehmed-Socoli; altul la Cra-covia,
cătră Camera polonă. Ambasadorul trimis în Turcia solicită un ajutor de tătari, în fruntea
cărora Ioan-vodă promitea, cu mândrie, că lesne va cuceri toată Polonia, slăbită prin
anarchie. Domnul ştia prea bine că sultanul, legat prin amicie cu Franţa, nu-i va încuviinţa
cererea. În adevăr, vizirul se grăbi a-i răspunde de a se opri de la orice încălcare contra
Poloniei; însă, totodată, îi lăudă zelul şi îndrăzneala. De altă parte, ambasadorul trimis în
Polonia încredinţa cum că o armată de 100.000 de turci, tătari şi munteni, profitând de
moartea lui Sigismund-August, erau gata de a năvăli în Galiţia; însă, din mila lui Dumnezeu,
îi împ-iedecă Ioan-vodă prin rugăminţile sale pe lângă vizirul Mehmed-Socoli. Polonii,
pătrunşi de spaimă, nu ştiau cum să mulţu-mească mai bine generosului principe al
Moldovei. Drept răsplată pentru preţiosul serviciu ce zicea că le făcuse, Ioan-vodă cerea de la
camera cracoviană două lu-cruri:
1. Înapoierea Pocuţiei.
Ştefan cel Mare o cucerise de la poloni şi o reţinu până la moarte; Bogdan cel Chior o
pierdu; Petru Rareş o redobândi şi iarăşi o scăpă în vro câteva rânduri; urmaşii săi o lăsară,
fără protestaţiune, în curs de patruzeci de ani, sub sceptrul Poloniei; până ce, în fine, demn
strănepot al marelui Ştefan, Ioan-vodă îşi ridică glasul.
“Pocuţia e un patrimoniu al meu”, scria el cătră Camera polonă.
2. Înapoierea tezaurelor moldovene, confiscate în Polonia. În 1564, fugind denaintea
Lăpuşneanului, care intra în ţară cu o oaste turcească, Ştefan-vodă Tomşa, ucigaşul lui
Despota, fu prins de cătră poloni şi descapitat în Lemberg, din ordinea regelui SigismundAugust,
sau, mai bine zicând, după porunca unui expres ambasador turc.
Tomşa ducea cu sine toată visteria ţării: polonii - calăi în serviciul sultanului -
confiscară sacii cu aur ai victimei, mângâindu-se cu metalul pentru ruşinea de a se fi supus
orbeşte voinţei păgânilor, contra frăţiei creştine şi contra legilr ospitalităţii. Ioan-vodă
pretindea acum restituirea acelei proprietăţi naţionale.
Ambasada moldovenească îşi împlini misiunea cu o aşa mândrie şi demnitate, încât
Camera cracoviană, cuprinsă de mirare, îi arătă mai mult respect decât chiar Ambasadei
imperiale de la Viena.
Polonii nu cutezară a ne tăgădui dreptul asupra Pocuţiei, nici asupra averilor lui
Tomşa; ci, recurgând la calea amânării, ei promiseră a răspunde îndată după ce-şi vor fi ales
un rege.
Ioan-vodă ştia de mai nainte că polonii nu-i vor înapoia Pocuţia, pentru care ei vărsară
atâta sânge în curs de un secol; şi că de ar vrea, tot încă n-ar putea să-i întoarcă tezaurele lui
Tomşa, de demult împărţite, cheltuite şi ui-tate; dar nu Pocuţia, nici Tomşa formau adevărata
ţinută a ambasadei moldovene.
Atât în Constantinopole, unde stăruise contra Poloniei, precum şi în Cracovia, unde
intrigase contra Turciei, Ioan-vodă reuşi deplin în planurile sale:
În Constantinopole el se întărea în buna opiniune a oto-manilor, pentru ca nu cumva
să fie destituit după unelti-rile Franciei;
În Cracovia, atribuind turcilor, cu o fineţă diabolică, cele zise de el însuşi, îi
compromitea în ochii polonilr, ceea ce-i şi trebuia pentru a surpa candidatura protegiatului
otoman Enric de Valois.
25. Peste puţin timp, Ioan-vodă răpezi alte două am-basade, iarăşi una la
Constantinopole şi alta la Cracovia.
Ambasadorul trimis la Constantinopole înştiinţă Poar-ta otomană cum că destronatul
Bogdan-vodă adună în Po-lonia, cu ajutorul magnaţilor, o numeroasă oaste pentru a năvăli
din nou asupra Moldovei; şi că se şi apropie deja de fortăreaţa Hotinului...
Ambasadorul trimis la Cracovia rugă Camera de a nu suferi nici o încercare din partea
lui Bogdan.
Pretextul ambelor ambasade era de tot imaginar. Bogdan de mult nu se mai afla pe
teritoriul polon.
Cu toate astea, turcii se înfuriară contra Camerei cra-coviane, iară camera cracoviană,
crezând că în adevăr Bogdan s-ar fi ţinând ascuns undeva în Polonia, răspândi în toate
direcţiunile curieri şi emisari, pentru a prinde pe nenorocitul fugar; atât de groaznic ştiuse a
deveni Ioan-vodă faţă cu unul din cele mai puternice regate ale Eu-ropei.
Care să fi fost scopul cel secret al domnului moldove-nesc în aceste două ambasade?
1. De a provoca în Constantinopole din partea otoma-nilor vreo demonstraţiune
duşmană contra polonilor, făcând astfel o lovire indirectă, dar dureroasă, în candidatura lui
Enric de Valois;
2. Sub aparinţa de a urmări pe Bogdan, să câştige timpul şi ocaziunea de a lucra prin
ambasadorul său în Cracovia, împrăştiind bani şi intrige contra politicii franceze.
26. Văzând că Turcia, după solicitaţiunile Curţii de la Paris, tot mai cruţă hotarele
Poloniei, Ioan-vodă expedi un al treilea ambasador la Constantinopole.
Reproducem chiar cuvintele agentului francez pe lângă Poarta otomană în scrisoarea
sa cătră Enric de Valois:
“M-am înştiinţat că domnul Moldovei trimise aice un ceauş, carele asigură că ţarul
moscovit fu primit în Vilna şi în toată Litvania, cu voia şi îngăduirea ţării întregi, şi că este de
temut că şi Camera polonă i se va supune, ştiin-du-l armat şi aşa de aproape; care veste a fost
turburat foarte mult pe turci, făcându-i să hotărească în divanul de ieri un război contra
Poloniei.”
Iată dară că diplomaţia lui Ioan-vodă era cât p-aci să răstoarne candidatura lui Enric
de Valois, dacă polonii nu s-ar fi grăbit a risipi bănuielile Turciei.
27. În fine, puţin mai nainte de momentul decisiv al elecţiunii de rege, sosi şi la
Cracovia un al treilea trimis moldovenesc.
Ioan-vodă reuşise a pune mâna pe două scrisori turceşti din partea vizirului MehmedSocolli,
una cătră Camera cracoviană, cealaltă cătră episcopul Montluc, ambasadorul francez
în Polonia.
În epistola-i cătră Cameră, vizirul poruncea polonilr de a alege pe Enric de Valois,
încheiându-o aşa: “să nu întârziaţi cu împlinirea ordinilor sultanului”; în epistola cătră
Montluc mărturisea înalta solicitudine a Turciei pentru interesele Franciei.
Scandalul fu universal.
Păgânul dedea porunce “inclitului” regat polon! Enric de Valois apărea ca un cireac al
sultanului!
O indignaţiune generală cuprinse pe mândrii magnaţi, cu atât mai vârtos că trimisul
moldovenesc le mai citi în şedinţă plenară următoarea ironică scrisoare din partea lui însuşi
Ioan-vodă:
“Din cele alăturate aflaţi porunca măriei-sale sultanu-lui de a pune în capul vostru pe
fratele craiului franţuzesc; veţi fi având, credem, destulă pricepere ca să puteţi înţelege că
măria-sa sultanul nu lucrează pentru binele creş-tinătăţii.”
Speriat prin efectul vicleniei lui Ioan-vodă, Montluc striga, jura, şoptea, zbuciumânduse
a dovedi cum că cele două epistole sunt născocite din capul moldovenilor.
Totuşi, secretarul Ambasadei franceze, Jean Choisnin, recunoaşte în memoriile sale că
infernala diplomaţie a prin-cipelui român pusese candidatura lui Enric de Valois într-un
pericol extrem, din care abia-abia o putu scăpa renumi-ta abilitate politică a lui Montluc.
28. Oare pe cine să fi dorit Ioan-vodă de a vedea pe tronul Poloniei?
Pe Ernest, fiul împăratului Maximilian?
Nu; căci el apreţuise deja o dată, prin propria expe-rienţă, caracterul nedecis şi egoistic
al austriacilor.
Pe Sigismund, fiul regelui Sveziei? Nu; căci venea prea de departe...
Simpatiele lui Ioan-vodă erau cţâştigate anume pentru acela de care mai cu deosebire
se temeau otomanii ca nu cumva să apuce coroana Poloniei: ţarul moscovit, famosul Ivan cel
Groaznic.
Cu acest scop, episcopul Isaia Rădăuţeanul, - inteligen-tul diplomat pe care vi-l aduceţi
aminte la începutul isto-riei noastre neguţând tractatul de pace cu Polonia, - fu trimis în taină
la Moscva.
Ce va fi insprăvit acolo? Nu ştim.
29. Astfel principele Moldovei, în cei doi ani ai domniei sale, desfăşură o activitate
diplomatică de o fineţă rară, de o întindere extraordinară, şi ale cării toate mişcările manifestau
din ce în ce mai clar măreţul vis al eroului:
Scuturarea jugului musulman!...
30. Moldova plătea Turciei un tribut anual de 40 000 de galbeni; dar măiastra
administraţiune a lui Ioan-vodă o aduse într-o stare atât de înflorită, încât Poarta oto-mană
se crezu acum în drept de a pretinde o dare mult mai mare.
Sultanul Selim II şi vizirul său Mehmed-Socolli erau atunci doi oameni cei mai lacomi
de pe faţa pământului.
Un ceauş prezintă lui Ioan-vodă înalta poruncă de a plăti 80 000 de galbeni.
“Patruzeci mii să plăteşti ca bei al Moldovei, iar cele-lalte patruzeci mii ca ghiaur, de
vreme ce ai cutezat a te lepăda de credinţa lui Mahomed”, scria epistola vizirală, ascunzând
mârşava aviditate sub o sofismă bigotă.
Trimisul turcesc sosi la Iaşi tocmai în ziua în care Enric de Valois primea în Cracovia
coroana regală a Poloniei; fatalitatea vru să triumfe în acelaşi moment, la nord şi la sud,
duşmanii lui Ioan-vodă.
31. Pentru alegerea domnului, pentru facerea legilor, pentru cestiuni de o mare
importanţă, românii procedau prin convocarea unei adunări obşteşti, aşezate în principiu pe
neşte baze mult mai largi decât chiar “votul nostru universal”.
În termeni generali luau parte la deciziuni, ca şi după legea actuală, “boierii, popii şi
ţara”; dar analizând cu amănuntul această definiţiune, descoperim în ea elemente
dezmoştenite astăzi de anticul lor vot.
102
Nobilimea electorală se compunea atunci din toţi boierii fără distincţiune: boierii cei
mari, cei de clasa a doua, cei de clasa a treia, cei în demisiune, boiernaşii de prin judeţe şi toţi
capii militari.
Clerul electoral se compunea din mitropolit, toţi epis-copii şi toţi egumenii.
În fine, “toată ţara”.
Cu toate astea, nu numai iniţiativa, ci încă discuţiunea proiectelor era o sacră
prerogativă ministerială, Adunarea Obştească fiind strict mărginită în dreptul de a pronunţa
o afirmaţiune sau o negaţiune.
Divanul domnesc, adecă cei opt sau nouă miniştri, hotărau de mai nainte în ascunsul
cabinetului; apoi mitro-politul, ori marele logofăt, sau chiar însuşi domnul ieşea pe esplanada
curţii princiare şi, adresându-se cătră gloatele grămădite pe piaţă, îi întreba: “Vreţi lucrul
cutare?”
Poporul răspundea din inspiraţiune: “da” sau “ba”, fără dezbateri, fără şicane, fără
amendamente.
Era just.
Gloatele nu raţionează; dar ele pricep foarte bine, prin un fel de instinct, tot ce e bun şi
ce e rău. ă...î
Aşadară, legislaţiunea noastră cea veche era bazată în aceasta pe o profundă
cunoştinţă a naturii umane: majori-tatea, adecă instinctul adevărului cel înnăscut şi spontaneu,
aproba sau dezaproba minoritatea, adecă raţionamentul cel supus erorilor sistemei şi ale
interesului.
Inima sancţiona mintea.
“Inima este care simte pe Dumnezeu!” zise marele Pascal.
Am putea adăugi: “Inima este care simte pe Satana”. Cu alte cuvinte, în planurile
minţii, inima simte când pe Dumnezeu, şi zice “da”, când pe Satana, şi zice “ba”.
Da sau ba... nu cereţi alta de la un vot universal, care nu e şi nu poate fi decât un juriu
în cauzele naţiunii întregi.
23. Istoria ne-a conservat propriile cuvinte ale lui Ioan-vodă cătră Obşteasca Adunare
a ţării:
“Dragii mei boieri şi voi, iubitele mele slugi! Greul de astăzi întrece toate grelele de mai
nainte. Lăcomia turcilor cere un haraci îndoit.
De-l vom da, ea nu va zăbăvi a ne stoarce şi mai mult, până ce ne va stinge cu totul,
căci aceasta o vrea păgânul.
De nu vom da, ne aşteaptă război, stricarea ţării, foc şi sabie.
Cugetaţi şi alegeţi!
Supunându-ne orbeşte vrăjmaşului nostru, vom pieri desigur, şi vom pieri ca mişei;
sculându-ne asupra-i, chiar de nu vom izbuti pentru păcatele noastre, tot încă vom avea
mângâierea de a pieri bărbăteşte, noi, femeile noas-tre, copiii... cu toţii!
Voi ştiţi că haraciul nu-l plătesc eu; ci voi şi ai voştri. Puţin dară mi-ar păsa de nu m-ar
durea inima pentru ţară!
Mi-e milă de voi, şi pentru voi îmi voi pune capul meu, dragilor mei tovarăşi!
Să chemăm pe Dumnezeu într-ajutor, ca să plece pe vrăjmaşii noştri sub picioarele
noastre.
Să trăim slobozi, ori să ne piară pân’şi urma noastră! Fiţi cu mine şi cu noi va fi
izbânda!”...
33. Pentru a putea înţelege impresiunea produsă prin electrica voce a principelui
asupra numeroşilor săi ascul-tători, trebuie mai întâi să cunoaştem poporul moldove-nesc din
1574.
Tocmai atunci un călător polon cutreieră Moldova în toate direcţiunile, vizită oraşele,
avu curiozitatea de a vedea unele monastiri, petrecu prin case boiereşti şi prin bordeie de
ţărani şi învăţă un cântec pe care-l auzise în atâtea rânduri, încât chiar fără voie i se întipărise
în memorie.
Vreţi a aprofunda caracterul unui popor?
Studiaţi poe-zia sa naţională.
Cântecul moldovenesc, memorat de acel călător şi re-produs de el poloneşte, fu:
Ştefan, Ştefan, domn cel mare,
Seamăn pe lume nu are:
Seamăn pe lume nu are,
Decât numai mândrul soare!
Ştefan, Ştefan, domn cel mare,
La Suceava cuibu-şi are:
La Suceava cuibu-şi are,
Şi din el ades el sare!
Ştefan, Ştefan, domn cel mare,
Pune pieptul la hotare:
Pune pieptul la hotare,
Ca un zid de apărare!
Ştefan, Ştefan, domn cel mare,
Bate oardele tătare:
Bate oardele tătare,
Şi turcii pe zmei călare!
Ştefan, Ştefan, domn cel mare,
Bate leşi fără cruţare:
Bate leşi fără cruţare,
Şi unguri fără-ncetare!
Ştefan, Ştefan, domn cel mare,
Are-o ţară mică tare:
Tara-i mică, ţara-i tare,
De stă lumea la mirare!
Ioan-vodă, marele strănepot al acelui mare Ştefan, se adresa acum cătră neşte oameni
deprinşi a celebra în toate zilele, cu sonul alăutei, suvenirul strălucitelor victorii de la Lipineţ,
de la Racova, de la Cozmin, de la Baia!
Trecuse abia şeptezeci de ani după moartea viteazului: ici-colea mai întâlneai încă
centenari, cari au servit odată sub steagurile sale şi ale căror povestiri volcanizau inimile noii
generaţiuni. Ioan-vodă ştia cătră cine vorbeşte!
34. Născuţi cu tradiţiuni eroice în piept şi pe buze; entuziasmaţi prin tonul, prin
cuvintele principelui; îmbătaţi prin iluziunea unui viitor glorios, moldovenii strigară cu
glasuri mari, scrie cronica ţării:
“Vom pieri toţi lângă măria-ta! toţi vom pieri!”
Fu adus sântul Evangeliu.
“Nu cer să-mi juraţi mie, sună Ioan-vodă, nu mie, ci juraţi unul altuia.”
A jura unul altuia se zicea a se face “fraţi de cruce”; una din cele mai nobile instituţiuni
cavalereşti d-ale străbunilor noştri, care se însoţea de simbolica formalitate a gustării dintr-o
pâine făcută în forma crucefixului; cei legaţi prin un asemenea jurământ deveneau
nedespărţiţi la viaţă şi la moarte.
Toţi jurară. Jurară că, dacă vreunul din ei îşi va vicleni credinţa, atunci să-l bată
pământul, focul, apa, văzduhul, pâinea, vinul, sabia, Dumnezeu şi Maica Domnului!
Aşa era jurământul ostaşului român. Sunt momente sublime în trecutul nostru!
35. Ioan-vodă promisese a nu-şi cruţa viaţa pentru li-bertatea patriei. Trebuia dară a se
asigura, mai întâi de toate, situaţiunea Moldovei, la caz dacă o lovitură duşmană va precurma
zilele generosului principe. Adunarea obştească încuviinţă două măsuri:
1. Tezaurul ţării şi familia domnească fură trimise la fortereţa Hotinului, unde se
grăbiră a refugi şi casnicii boierilor, sub paza socrului princiar, părcălabul Lupea-Huru.
2. Pruncul Petru, fragedul fiu al lui Ioan-vodă, fu de-clarat erede al tronului
moldovenesc, şi numele său începu a figura în documente alăturea cu al părintelui.
Patriotismul, trezit din amorţire în faţa pericolului, înţelese necesitatea eredităţii
tronului: fie-ne drept învă-ţătură!
36. Ioan-vodă chemă atunci pe ceauşul turcesc.
“Pleacă! îi zise cu mândrie principele român. Pleacă şi spune împăratului tău că de azi
nainte necum să-i plătim optzeci mii de galbeni, dar nu va vedea nici cât primea pân-acuma:
cu banii haraciului îmi voi face oşti şi apoi... apoi vom vorbi.
Pleacă!”
 III
CĂPITANUL
...Aber der Krieg laesst die Kraft erscheinen.
Alles erhebt er zum Ungemeinen!
...Dar războiul face să apară forţa, înalţă toate până la sublim!
Schiller, Die Braut von Messina.
1. Înfricoşată era poziţiunea Moldovei.
În Tara Românească şi în Transilvania stăpâneau doi vasali orbi şi muţi ai Turciei.
În Polonia se încoronase Enric de Valois. Germania era departe; muscalii - şi mai
departe...
Niciodată istoria nu ne arată un popor mai mic şi mai izolat, chemând fără sfială la o
luptă de moarte pe un duşman mai puternic!
2. Ştiţi cine erau turcii în 1574? Iată ce zice famosul Robertson:
“O lungă succesiune de principi ageri dede o aşa vi-goare şi tărie guvernului otoman,
încât el ajunse în secolul XVI la putincioasa culme a dezvoltării sale; pe când statele cele mari
ale creştinătăţii erau încă departe de a se urca în sfera lor la o treaptă analoagă.
Tot atunci oastea turcă se bucura de toate avantajele câte se nasc din superioritatea
disciplinei militare.
La întronarea lui Suleiman, corpul ienicerilor era deja vechi de un secol şi jumătate; şi
păşea, fără contenire, tot nainte pe calea disciplinării.
Ceilalţi soldaţi, recrutaţi de prin provinciile imperiu-lui, fură ţinuţi neîncetat sub arme
în diferite războaie ale sultanilor, aproape fără nici un interval de pace.
108
Contra unor armate astfel organizate şi exercitate, forţele statelor creştine ieşeau la
luptă cu un mare deza-vantagiu.
Autorii cei mai inteligenţi şi cei mai nepărtinitori din secolul XVI recunosc şi deplâng
inferioritatea militară a creştinilor faţă cu turcii”...
Ambasadorul francez în Constantinopole scria în 1572 cătră Curtea pariziană:
“Niciodată n-aş fi crezut că turcii sunt atât de groaz-nici, să nu-i fi văzut cu ochii”...
După calcul unui matematic de atunci, venitul anual al sultanuli se compunea din
şesezeci butoaie mari cu aur...
Iată pe ce fel de duşman cuteză a-l înfrunta domnul Moldovei deşi-l cunoscuse de
aproape!
3. Primind insolentul răspuns ce i-l adusese bietul ceauş, revenit cu ruşine, sultanul
Selim destitui pe Ioan-vodă şi numi domn în locu-i pe Petru, poreclit cel Şchiop, fratele
domnului muntenesc şi care, după mumă, descindea din sângele vechilor domni moldoveni.
Acesta era un june crescut între greci, amic al boier-ismului: prin urmare, urât
poporului.
El promisese Turciei un tribut îndoit.
Pe dată Poarta otomană expedi ordini la sangiacul de Nicopole, la munteni şi la
transilvani de a intra cu oştile lor în Moldova.
Sultanul trimisese şi la Enric de Valois, dar moldovenii surprinseră pe ceauş, căci altfel
cine ştie dacă turcofilul rege al Poloniei nu s-ar fi grăbit a lua parte la vânatul leului român.
Fost-a cineva să ajute lui Ioan-vodă contra acestei for-midabile coaliţiuni?
Tăranii mldoveni şi... o mână de cozaci!
4. Peste Nistru, la marginea Poloniei cu ţara Tătărească, se formase cu vro cincizeci de
ani mai nainte o mică repu-blică de oameni disperaţi, a căror deviză era nimicirea duşmanilor
creştinităţii.
Acea cavalerească republică se contopise din trei popoare învecinate: români, poloni şi
moscoviţi, cari uitau aci ure-le lor naţionale pentru a nu mai urî cu toţii decât numai pre
mahometani.
Ei vorbeau în o limbă amestecată, pe care lesne o învăţau câteşitrele naţiunile.
În toţi anii sau, mai bine, pentru fiecare expediţiune militară, ei îşi alegeau prin
sufragiu universal câte un cap numit “hatman”.
Reşedinţa lor era la gurile Niprului, unde ei îşi închi-puiră o mică flotilă de luntri sau
“seice”, cu cari devastau, fără frică, ţărmii Crâmului şi ai Turciei.
Erau călăreţi, pedestri, marinari, de toate pe rând, după cum le venea mai la socoteală:
călăreţi pe câmpie, pedestri în munţi, marinari pe apă.
Cetele lor se compuneau din câte o sută de oameni comandaţi de centurioni sau
“sotnici”.
Strategia lor era mai mult tătărească, tactica - mai mult polonă.
Viaţa lor se petrecea într-un neîncet
6. Cu toată puţinătatea mijloacelor sale, deciziunea lui Ioan-vodă de a sfărma robia
otomană era bazată nu pe temeritate, ci pe cea mai profundă convicţiune că va putea reuşi:
El ştia ce poate el însuşi! El ştia ce pot românii!
7. Ioan-vodă studiase arta militară la poloni, la tătari, la germani, la turci; şi imensa-i
inteligenţă, apropiindu-şi în sinteză toate rezultatele progresului epocii, merse şi mai departe.
Astfel, noi vedem cu admiraţiune că principiile sale ostăşeşti, elaborate prin propriul
său geniu, diferesc, în mare parte, de ale tuturor domnilor români de mai nainte; diferesc, în
mai multe privinţe, chiar de starea lucrurilor de atunci la popoarele cele mai civilizate; şi se
înrudesc de minune cu perceptele ştiinţei de astăzi.
Ne va fi permis a da aci din capul locului două exemple mai generale.
Pe când în Franţa artileria era încă atât de puţin apreţuită, încât abia peste treizeci de
ani mai în urmă En-ric IV izbuti a avea în arsenalul de la Paris 100 guri de foc, ei bine! Ioanvodă,
în scurta-i domnie de doi ani, îşi înzestră armata cu un număr îndoit mai mare.
Pe când în toată Europa nu era încă destul de simţită predomnitoarea importanţă a
infanteriei în comparaţiune cu cavaleria - deşi celebrul Machiavelli se silise de demult a
dezamăgi această rătăcire - ei bine! Ioan-vodă ajunge deja la concluziunea cum că oastea
călăreaţă trebui să formeze numai o mică parte din cifra totală a armatei.
Artileria şi infanteria ca temelie, cavaleria ca accesoriu, aşa credea eroul nostru;
cavaleria ca temelie, artileria şi infanteria ca accesoriu, aşa crezuseră Ştefan cel Mare, Tepeş,
Petru Rareş, Alexandru Lăpuşneanul; ba aşa credeau pe la 1574 mai toţi generalii italieni,
francezi şi germani.
Puteţi judeca cine era Ioan-vodă.
8. Armata moldovenească se împărţea din timpii cei mai vechi în arcaşi, sau infanterie,
şi călăraşi, sau cavalerie.
Unii şi alţii deveniră celebri.
Arcul moldovenesc era de dimensiuni mari; dar ostaşul îl mânuia cu atâta artă, încât
“întrecea vântul prin răpeziciunea zborului şi covârşea zăpada prin mulţimea
descărcăturilor”, după expresiunea unei balade germane din evul mediu.
Numai doară renumiţii arcaşi englezi ar fi putut intra în rivalitate cu arcaşul
moldovean.
Astăzi, când puşca înlocui cu totul întrebuinţarea arce-lor, s-a calculat că, în fiecare
bătălie, se pierde în deşert aproape 1 500 de gloanţe sau 80 oca de plumb până a ucide sau
răni un singur duşman; oare un bun arcaş de mai nainte nu întrecea prin rezultate pe un
puşcaş modern?
Turcii şi tătarii păstrară uzul arcelor mai până mai dăunăzi: săgeţile lor făceau şirurilor
creştine neşte pier-deri cel puţin egale cu efectul puştelor.
Arcul costa mai nemica: încît nu era poate nici un mol-dovean care să nu fi avut
această armă şi să nu se fi exer-citat din ea aşa zicând din leagăn.
Puşca posedă oare un asemenea avantagiu?
Toate aceste supreme raţiuni erau cauza că arcul prea cu anevoie s-a putut dezrădăcina
din oastea moldovenească, şi nici până la 1700 nu-l alungase încă muschetul sau ar-cabuza.
Ş-apoi, curios lucru: epoca gloriei noastre militare fu tocmai epoca arcăşiei!
Pe lângă arce, infanteria moldovenească mai avea cio-megi, cari, ca armă curat
naţională, merită un cuvânt aparte.
Ele se numeau “ghioage” şi “fuşturi”.
Erau subţiri în mănuchi, groase şi ghintuite cu cuie la capătul opus.
Ciomagul era în privinţa arcului ceea ce baioneta este în privinţa puştii: teribilul său
aspect, într-un atac de pe-destrime, arunca spaimă, demoralizând curagiul duşma-nilor.
Cu această armă ţăranul era deprins de mic şi o fabrica el singur: două mari avantaje.
În fine, unele părţi din infanterie erau înarmate cu coa-se, cu cari secerau când
picioarele cailor inamici, când pe prizonieri: de acolo se născu expresiunea “a snopi pre
vrăjmaşi”.
Erau neşte snopi glorioşi pentru ţara noastră!
Caveleria moldovenească se compunea din toţi propri-etraii teritoriali, mari şi mici,
numindu-se oaste nemeşească.
Caii, străpunşi la nări pentru înlesnirea răsuflării, se deosebeau nu prin mărime sau
frumseţe, ci prin repezici-une şi neoboseală.
Unde este astăzi acea mândră rasă, care aţâţa odată admiraţiunea străinilor şi era
oprită cu totul de a se exporta afară din hotarele Moldovei?
Unde este? unde, ah! unde sunt multe lucruri! Cavaleria nu costa statului nici un ban:
era un serviciu feudal.
9. Din legea marţială a vechilor moldoveni cunoaştem un singur articol:
“Fugarul carele va lăsa câmpul bătăliei să fie pedepsit cu o moarte mai cumplită decât
aceea ce i s-ar fi putut întâmpla în luptă din partea vrăjmaşului.”
10. Vom aduce o serie de mărturii despre proverbiala bravură a moldovenilor în
secolul XVI.
Cităm numai o mică parte din câte lesne s-ar putea cita. 1. Graziani:
“Ei se bat cu o aşa îndrăzneală, cu un aşa dispreţ pen-tru duşman, cu o aşa încredere în
sine, încât adesea cu o mână de oameni înfrânseră mari armate ale vecinilor”...
2. Vigenйre:
“E un popor totdauna foarte ciudat, capriţios, ţâfnos; dar atât de dur şi războinic, încât
nu o dată a dat învăţăture acelora ce nu-l lăsau în pace”...
3. Reichersdorf:
“Neamul moldovenesc e feroce, cam barbar, dar foarte ager, după propria sa manieră,
în arta militară“...
4. Ruggieri:
“Sunt oameni foarte vitejji, dar nu prea au arme, întrebuinţând în ofensivă mai ales
arce”...
5. Veranzio:
“Moldovenii întrec pe munteni în bravură: dar munte-nii întrec pe moldoveni în
ospitalitate”...
6. Bielski:
“Ostaşii moldoveni sunt viteji şi meşteri de a mânui suliţa şi a se apăra cu scutul, deşi
sunt neşte ţărani proşti luaţi de la plug”...
7. Miedzieleski:
“Domnul Moldovei are 30 000 de soldaţi, din cari 15 000 sunt ostaşi de cei mai buni şi
luptători de cei mai viteji”...
8. Gorecki:
“Fiecare moldovean, până şi cel mai sărac, cată să aibe un cal, pe care-l încalecă pentru
pradă şi pentru război”...
9. Orzechowski:
“Sunt oameni groaznici şi foarte viteji; şi nici că este pe faţa pământului un alt popor
care pentru gloria răz-boinică şi eroism să apere o ţărişoasră mai mică contra mai multor
duşmani, atacându-i sau respingându-i fără înce-tare”...
11. Dar ceea ce făcea pe un ostaş moldovean formidabil în ochii vrăjmaşilor era nu atât
furioasa-i vitejie, precum o virtute a anticului legionar roman.
Scipionii, Metelii, chiar străbunul nostru Traian îşi mulţumeau stomacul, în timpi de
război, cu o bucăţică de slănină şi cu o fărmitură de caş.
Un burduf de brânză şi o pâine de grâu ajungeau sol-datului moldovean pentru o
expediţiune.
Chemându-i sub steaguri, principele îi înştiinţa de mai nainte de numărul zilelor
pentru care trebui să se aprovi-zioneze cu hrană; niciodată ei nu luau mai mult decăt ceea ce
puteau acăţa de şea sau a purta de-a umeri.
Astfel, istoria nu ne arată nici un singur caz unde ar-mata moldoveană să se fi plâns
sau ar fi suferit din lipsa proviziunii.
Fără această frugalitate cu greu ne-am putea explica ilustrele campanii ale lui Ştefan
cel Mare şi Petru Rareş.
12. Artileria română, deşi prea puţină în număr până la domnia lui Ioan-vodă, totuşi,
ar merita prin caracterul său o menţiune de tot aparte în istoria artei militare moderne.
Se ştie că fusese român acela carele dirigease tunurile sultanului Mahomed la luarea
Constantinopolei: constatăm aptitudinea naţională, jelind însă din inimă împregiurarea prin
care îşi dobândise primul său lustru.
Meşteri în artileria de asediu, românii se distinseră şi mai mult în privinţa artileriei de
câmp.
Răposatul Bălcescu făcu cel dentâi următoarea profundă observaţie, pe care o
reproducem întreagă: ea este de Bălcescu!
“Artileria la români a fost mult mai în bună stare decât la cele mai multe neamuri.
La aceste, tunurile fiind prea mari, capii nu puteau, nici nu ştiau a le schimba poziţia
dentâi, şi astfel de multe ori ajungeau a fi nefolositoare în bătălie.
Pentru aceea, în Europa scăzu mult artileria şi începu a se întrebuinţa mai cu seamă în
izbirea şi apărarea cetăţilor; astfel a urmat până în veacul al XVII.
Tunurile româneşti erau mici: de aceea erau mai mobile şi se putea trage tot folosul
dintr-însele.
În planurile din cartea lui Georgio Tomasi se văd tu-nurile româneşti şi moldoveneşti
târâte numai de doi cai, în vreme ce cele împărăteşti sunt târâte de patru cai.”
Vom completa această preţioasă notiţă prin cuvintele unui autor polon din epoca lui
Ioan-vodă, şi care vorbeşte nu de prea auzite, ci ca martur ocular:
“Tunurile moldoveneşti de câmp sunt de fier.
Ele se formează din câte şase sau câte opt tuburi, aşezate numai pe două roate mici, în
aşa mod încât, dându-se foc unuia din tuburi, pe dată izbucnesc pe rând şi celelalte, urmând
şase sau opt detunete.
Cartuşele sunt învălite în hârtie. Încărcarea se face cu multă uşurinţă. Lungimea
tuburilor e ceva peste un cot.
Gloanţele sunt de fier sau de plumb, cum se întămplă. Nemic nu poate fi mai bun şi
mai trebuincios pentru infanterie decât aceste tunuri, cari lesne se strămută din loc în loc,
încât o oaste pedeastră, încungiurându-se în marş de un atare zid, înfruntă orice atac de
cavalerie...” Iată dară că moldovenii cunoscură, sunt acum trei se-coli, nu revolvere cele în
miniatură din zilele noastre, ci tunuri-revolvere!
Aci admiraţiunea devine prea vie pentru ca s-o putem exprima prin cuvinte...
13. Am arătat cine era Ioan-vodă.
Am văzut ce fel era oastea moldovenească. Închipuiţi-vă acum o oaste moldovenească
sub un Ioan-vodă!
14. Sultanul Selim uită că, cu un secol mai nainte, Ştefan cel Mare cu 40 000 de
moldoveni bătuse 120 000 de turci conduşi de însuşi sultanul Mahomet; şi că mult mai
încoace ilustrul sultan Suleiman crezu de trebuinţă 300 000 de otomani pentru a putea
alunga din Moldova pe Petru Rareş.
Dormitând pe sofalele haremului sub vaporile vinului de Chipru, el credea că o armată
de şesezeci mii de başibuzuci lesne va călca în picioare mormântul lui Ştefan cel Mare şi al lui
Petru Rareş, prinzând şi legând cot la cot pe dezmeticul Ioan-vodă.
20 000 de turci de la Nicopole, 40 000 de munteni cu domnul lor în frunte şi vro 20
000 de secui trimişi din partea beiului transilvan păşeau cu sunetele tabulhanalei, ducând cu
triumf pe Petru cel Şchiop pentru a-l aşeza pe tronul Moldovei...
15. Ioan-vodă prânzea.
Erau întinse două mari mese: la una şedea principele, având la dreapta-i pe marele
logofăt, la stânga pe hatma-nul şi în giur pe căpeteniile cozacilor; la acealaltă masă şedea
boierimea ţării.
Deodată un călăraş aduce ştire despre mişcarea duşmanilor.
Ioan-vodă se scoală din mijlocul prânzului.
El are adunaţi lângă sine, deocamdată, numai 9 000 de cavalerie şi cele douăsprezeci
cete de cozaci.
Dar nu se sperie Ioan-vodă: planul său e gata.
El cheamă pe credinciosul vornic Dumbravă, cunoscut deja prin artistica respingere a
invaziunii polone.
“Ia pe cozaci; zboară cu răpeziciunea vântului şi apucă pe neaşteptate străjile
vrăjmaşului...”
Zis, făcut.
Însuşi eroul, cu rămăşiţa cea mai grea a micii sale oştiri, urmează mai încet pe
Dumbravă...
16. În judeţul Slam-Râmnicului, pe malul râuleţului Râmna, în o depărtare aproape
egală de la hotarele turce, transilvane şi mldovene, se află satul Jilişte.
Acolo fu punctul natural unde se concentrară munte-nii, secuii şi otmanii, pentru a
năvăli asupra lui Ioan-vodă.
Dosul armatei lor era spre vadul Râmnei, faţa privea spre Focşani, avantposturile se
întindeau până la ţărmii Siretului.
Plini de încredere în puterea forţei numerice, siguri că moldovenii sunt prea slabi
pentru a se putea opune, bazaţi pe ura aristocraţiei cătră Ioan-vodă, inamicii sperau că vor
ajunge la scopul lor chiar fără vărsare de sânge.
Astfel, oprindu-se la Jilişte, Petru cel Şchiop trimise porunci la toţi boierii Moldovei să
vină a i se închina la marginea ţării, primindu-l ca pe un stăpân nou, venit cu steag de domnie
de la înalta împărăţie.
Până atunci, în aşteptare, domnul muntenesc bea vin de Drăgăşani în sănătatea
frăţâne-său; turcii beau haşiş în onoarea prorocului; secuii beau ce găseau pentru a nu
rămânea nici ei în urmă...
Tabăra era fără şanţuri.
Străjile stăteau la o mare distanţă...
Ce le păsa lor, fie oricum va fi, când victoria era atât de sigură?
17. Vornicul Dumbravă, înaintând în cea mai mare tăcere, surprinse într-amurgul serii,
înconjură şi dezarmă 400 munteni, cari păzeau de departe intrarea taberei.
Mai nainte de zori soseşte Ioan-vodă cu grosul oştii. Află numărul, spiritul şi
dispoziţiunea vrăjmaşilor; şi concertează la moment, cu scânteia giganticului său ge-niu,
schiţa acţiunii. Dimineaţa era brumoasă, ca mai totdauna în învecinările apelor. Inamicii
dormeau în linişte, iar caii lor păşteau în voie pe câmp.
Ioan-vodă trimite înainte pe bravul Dumbravă cu cozacii, pentru a încungiura tabăra şi
a lovi din dos despre vadul Râmnei.
El însuşi îşi desfăşură armata într-o singură linie puţin profundă, reţine centrul,
înaintează aripele şi se răpede asupra inamicilor din celelalte trei părţi, izbind cu centrul său
faţa taberei, cu aripa stângă pe acea dreaptă şi cu aripa dreaptă pe cea stângă a vrăjmaşilor.
18. Tabăra duşmană, după maniera turcă, introdusă atunci şi la munteni, era aşezată
în următorul mod.
Parcul, compus din căruţe şi cămile, forma dosul. Mai încoace, spre mijlocul taberei, se
aflau corturile căpeteniilor, în giurul cărora stătea în cuadrat infanteria. Baterie de tunuri o
acopereau: unele denainte, celelalte la spate.
Cavaleria se lungea în două linii perpendiculare parcu-lui, în interiorul cărora era
închisă toată tabăra, ca între două ziduri paralele.
19. Inamicii visau.
Visuri dulci de victorie, de triumf, de pradă! Turcii visau paradisul lui Mohamed pe
undoiosul sân al frumoaselor roabe moldovence. Muntenii şi secuii, smeriţi tovarăşi ai
otomanilor, dobândeau în vis tot ce nu trebuia păgânului: turme de porci! Deodată, când abia
se lumina de zi, îi trezeşte o muzică infernală: strigăte de furie, ţipete de durere, tropotul
cailor, zângânitul armelor...
Vornicul Dumbravă sfarmă parcul şi pătrunde până la corturile capilor; iar unde nu e
vornicul Dumbravă, acolo este Ioan-vodă: Ioan-vodă din faţă, Ioan-vodă din dreapta, Ioanvodă
din stânga!
20. Las pe oamenii de atunce a face tabloul măcelului: “Era un spectacol hidos; spaţiul
câmpului sta aşternut de cadavre, presărat de arme, îmbuibat de sânge; numai pe alocurea
vedeai câte un rănit mai zbuciumându-se încă între viaţă şi moarte, vrând să fugă, vrând să se
ţină pe pi-cioare, încercând a se ridica din ţărână şi iarăşi căzând”...
Orgolioasa armată a lui Satana, zdrobită de mânia ce-rului, în poemul lui Milton!
21. Cincizeci de mii de inamici îşi dederă sufletele, invocând în agonie unii pe Crist,
alţii pe Mohamed.
Petru cel Şchiop scăpă, nu se ştie cum, la învecinata Brăilă.
Frate-său, domnul muntenesc, fugi la Floci, datorind mântuirea vieţii eroismului unei
ilustre familii, în care virtuţile se par a fi fost ereditare.
Cu treizeci de ani mai înainte visternicul Radu Golescu fuse celebru prin vitejiile sale.
El lăsă doi fii demni de tată: clucerul Alb şi vornicul Ivaşcu Goleşti.
Aceştia sunt cari scăpară în bătălia de la Jilişte zilele domnului muntenesc, precum o
mărturisea mai în urmă el însuşi într-un act oficial: “Mai mare dragoste am văzut de la
jupânul Ivaşco vel-vornic şi de la frate-său, jupânul Alb vel-clucer decât de la toţi ceilalţi; fiind
foarte bucuroşi a-şi pune ei capetele lor pentru capul domniei mele, căci să nu se fi întors ei
asupra oştii moldoveneşti cu suliţele, apoi capul domniei mele ar fi căzut; şi atunci jupânul
Ivaşco vel-vornic a scăpat din război rănit; iar jupânul Alb vel-culcer şi-a lăsat capul său
acolo, la vadul ce se zice Râmna, lângă satul Jilişte, pentu capul domniei mele”...
Goleştii, nu Petru cel Şchiop, meritau de a se bate cu un Ioan-vodă... o, nu! fericită ar fi
fost România dacă tocmai cei aleşi ai săi n-ar fi ridicat niciodată o fratricidă armă unul asupra
altuia!
22. Pe când boieri munteni scăpau viaţa domnului lor, domnul moldovenesc scăpă
vieţile boeirilor săi.
Părcălabul Ieremia Golia, de care avurăm deja ocaziu-nea de a vorbi în vro câteva
rânduri şi vom mai vorbi şi mai la vale, combătea cu o deosebită bravură alăturea cu Ioanvodă,
adecă acolo unde lupta era mai crâncenă, rezistenţa mai înverşunată, pericolul mai
mare.
O armă inamică se rădică asupra viteazului boier.
În focul bătăliei nu e chip a te feri de toate loviturile. Încă o clipă, şi pârcălabul era
mort.
Ioan-vodă preveni acea clipă; buzduganul principelui turti pe îndrăzneţul duşman.
Ieremia Golia rămase viu...
23. Pentru a micşora gloria eroului nostru în strălucita victorie de la Jilişte, un critic
maliţios ar putea, la prima vedere, s-o reprezinte ca un rezultat al neştiinţei şi al neglijenţei
capilor armatei celei biruite.
De ce oare să se fi oprit ei la Jilişte, pe când trebuia să păşească drept înainte asupra
Iaşului?
De ce, oprindu-se cum au făcut, ei nu-şi întăriră poziţiunea?
Aceste două imputări, ce se par a fi capitale, devin puţin serioase în faţa unei
aprofundate expoziţiuni de motive.
Era forţa majoră ca duşmanii să se oprească la Jilişte, şi dacă nu era de asemenea o
forţă majoră, cel puţin era o puternică raţiune militară ca ei să nu se retranşeze în poziţiunea
lor.
Să analizăm.
24. 1. Armata lui Petru cel Şchiop se compunea din trei elemente eterogene, turci,
munteni şi secui, cari, venind din diferite părţi, nu puteau năvăli în Moldova mai nainte de a
se fi întâlnit şi concentrat undeva afară din hotare: Jiliştea fu, prin natura sa, punctul cel mai
nemerit pentru atare operaţiune.
Sosirea câteştrelor detaşamente nu putea ocurge în aceeaşi zi, fiind plecate din distanţe
şi în împrejurări vari-ate; astfel încât detaşamentul sosit la Jilişte cel dintâi trebuia să aştepte
acolo sosirea celui de al doilea, şi apoi ambele să adaste până la sosirea celui de al treilea: iată
deja un interval de mai multe zile.
Turcii veneau de departe, secuii de peste Carpaţi, chiar muntenii nu erau toţi de pe
aproape, cele mai brave fiind tocmai de la Olt; încât, după un marş foarte îndelungat până la
Jilişte, le trebuia tuturora deopotrivă un timp de odihnă.
În acest mod se respinge acuzaţiunea strategică cea mai gravă ce se putea face armatei
lui Petru cel Şchiop: de ce nu merse înainte?
2. De la Focşani până la Iaşi este o distanţă de 18 mile de marş ordinar, 8 zile de marş
forţat pe drum mare, 6 zile de marş forţat pe drumuri lăturaşe; iar cu toate înlesnirile câte se
mai pot procura prin un sezon frumos - cel puţin 5 zile.
Astfel, o depărtare minimum de 5 zile se întrepunea între armata de la Jilişte şi
reşedinţa lui Ioan-vodă.
Către această consideraţiune se mai adaogă o altă şi mai ponderoasă: Petru cel Şchiop
ştia că domnul moldove-nesc nu avusese încă timpul de a-şi aduna o armată, de care se afla în
o prea mare lipsă, deoarece se văzuse silit a alerga la sprijinul câtorva sute de cozaci.
Neavând de cine a se teme şi mai fiind şi de tot depărtată de la dezarmatul său
adversar, contra cui oare să-şi fi retranşat tabăra armata de la Jilişte?
În fine, până şi într-o necesitate vegheată, tot încă for-tificarea taberei ar fi fost prea
vătămătoare, dând celor retranşaţi o idee exagerată de puterea adversarului şi de propria lor
slăbiciune, ceea ce i-ar fi demoralizat de mai nainte.
Care dară să fi fost greşeala celui bătut? Geniul, numai geniul aceluia ce-l bătuse!
Prin minunata execuţiune a ordinelor lui Ioan-vodă, vornicul Dumbravă fu principalul
instrument al victoriei de la Jilişte.
Ambele sale misiuni, aceea de a surprinde avantpos-turile inamicilor şi aceea de a-i
lovi în dos, fură deopotrivă de o greutate extraordinară.
Să fi scăpat un singur om din avantposturi, vrăjmaşii s-ar fi pregătit, şi atunci totul era
pierdut!
Să fi întârziat o singură clipă lovirea din dos - duşmanii ar fi avut spaţiul deschis ca să
fugă peste Râmna, unde ar fi putut a se reorganiza.
Pentru a izbuti în aceste două artistice operaţiuni, prin răpeziciunea mersului, tăcerea
mişcării, calculul timpului, apropozitul atacului, se cerea din partea capului detaşamen-tului
inteligenţa cea mai vie unită cu sângele cel mai rece.
27. Dar sublimul victoriei constă în modul în care însuşi Ioan-vodă atacă pe vrăjmaşi.
În arta militară acea specie de atac se numeşte “ordine concavă“.
Din cauza acestei ordine Annibal fu biruitor la Canna, Narses la Casilino, Eduard III la
Crйcy.
Tot din cauza acestei ordine, Petru Rareş fu biruit la Obertin.
Ea prezintă, prin urmare, şi avantaje şi dezavantaje, pe cari le pot apreţui în minutul
decisiv numai crierii unui adevărat general.
Iată ce zice renumitul Montecuculli:
“Ordinea concavă reuşeşte mai cu samă pe un timp nouros, când e praf, când e fum,
sau în alte asemeni ocazi-uni, când adversarul nu poate observa mişcările tale.”
Ce e dreptul, întinzându-ţi prea mult fruntea armatei, ca să încingi pe vrăjmaşi, răreşti
peste măsură şirurile şi le expui a fi rupte.
Aceasta se putea aplica mai cu deosebire cătră oastea lui Ioan-vodă, care era mai mult
decât mică în comparaţiune cu acea a rivalului.
De aceea nici eroul nostru nu recurse la ordinea con-cavă decât numai o singură dată:
când avea a face cu neşte duşmani orbiţi prin somn şi prin bruma dimineţii. El ghi-cise pe
Montecuculli!
28. Victoria de la Jilişte dezleagă una din problemele politice cele mai vitale: un
principe poate el oare a pune temei pe o armată mică şi compusă din recruţi?
Astăzi România are sub arme întreit atâţia cu câţi Ioan-vodă înfrânsese pe Petru cel
Şchiop.
Petru cel Şchiop avea o oaste de şase ori mai numeroasă decât acea a lui Ioan-vodă.
Dacă atunci 10 000 de moldoveni bătuseră 60 000 de inamici, de ce oare acuma 30
000 de români n-ar fi în stare de a bate 180 000 de duşmani?
Atunci, ca şi acuma, învingătorii erau adunaţi în pripă, rău disciplinaţi, nedeprinşi cu
focul, fără experiinţă.
Atunci ei aveau în fruntea lor un căpitan mare; un căpitan mare ne trebuieşte acuma...
29. Imense fură consecinţele acestei prime bătălii:
Ea supuse lui Ioan-vodă toată Tara Românească;
Ea topi una din cele mai frumoase armate duşmane;
Ea fu câştigată mai fără nici o pierdere din partea moldovenilor...
O asemenea victorie merită cu tot dreptul de a fi recunoscută
ca una din cele mai remarcabile din istoria mo-dernă.
3. Ioan-vodă rămase patru zile pe câmpul de bătălie: îngropă pe cei căzuţi, între cari
avu desplăcerea de a nu găsi şi pe Petru cel Şchiop; împărţi între ostaşi bogata pradă,
surprinsă în tabăra inamicului; dete obositei sale armate un timp de repaos; se mai întări
cevaşi prin noi soldaţi de prin judeţele mai de aproape ale Moldovei.
Apoi se mişcă spre centrul Tării Româneşti; arzând, tăiând, jefuind toate în cale-i,
după obiceiul timpului; căci Hugo Grotius nu venise încă pentru a respinge setea sângelui la
proporţiunile strictei necesităţi.
Astfel, Ioan-vodă ajunse la Bucureşti. Eroul nostru era al doilea domn moldovenesc
căruia i s-au închinat ţărmii Dâmboviţei. Cu o sută de ani mai nainte, bucureştenii văzură aci
pe strămoşul său, marele Ştefan, care, după ce bătuse pe dom-nul muntenesc de atunci într-o
bătălie generală de pe la marginea ţării, merse cu iuţeala săgeţii, întocmai ca Ioan-vodă, drept
asupra capitalei: o regulă de strategie.
Dar în acele timpuri Bucureştiul fusese mai tare: pe înălţimile malului nordic al
Dâmboviţei, unde rămase până în zilele noastre memoria “Curţii Vechi”, se afla o cita-delă,
numită “Cetatea Dâmboviţei”, care în curs de o zi întreagă respinsese armata lui Ştefan cel
Mare.
Vechile fortificaţiuni răsipindu-se de atunci încoace, Ioan-vodă putu intra acum în
Bucureşti fără a fi întâmpinat cea mai mică opoziţiune, nu de o zi, ci astă dată nici măcar de o
oară.
32. Studiind istoria română, adesea ne cuprinde mira-rea cum de n-a luminat
niciodată în mintea străbunilor noştri, deşi ocaziuni au fost prea destule, mântuitoarea idee
de unire administrativă a unor ţări mai mult decât surori.
Văzurăm steaguri moldave în Bucureşti, văzurăm steaguri muntene în Suceava şi în
Iaşi; dar unire tot nu era.
Mircea cel Mare a fost cuprins Moldova şi, în loc s-o încorporeze pentru totdauna cu
Tara Românească, el se mulţumise a-i da un domn din mâna şi sub protecţiunea sa. Ştefan cel
Mare imită acest exemplu în privinţa muntenilor. Mult mai târziu Mihai Viteazul reuşi a
întruni sub sa-bia sa Transilvania, Tara Românească şi Moldova; ei bine! el îşi lăsă sie numai
Transilvania, dând Tara Românească unui fiu şi Moldova unui nepot de frate.
De unde oare să fi provenit acea curioasă tendinţă tradiţională, pe care abia-abia o
putu stârpi ieri-alaltăieri murmurul Europei întregi?
33. Răuvoitorii românilor reprezintă acest fenomen ca o consecinţă a unei antipatii
care ar fi despărţind din timpii cei mai vechi pe munteni de moldoveni.
Dar să fi fost aşa, Mircea şi Mihai n-ar fi dat moldove-nilor un domn separat, nici
Ştefan muntenilor; ci fiecare din ei şi-ar fi întărit propriul jug, fără care nu putea să-şi
exercite ura. Purtarea lui Ştefan, Mihai, Mircea fu simpatică, nu antipatică. Muntenii se
băteau cu moldovenii, precum în anticitate atenienii se bătuseră cu beoţianii, spartanii cu
arcadianii, toate orăşelele Eladei unul cu altul, fără a rumpe prin atari “petreceri” legământul
frăţiei grece. Când venea vorba de un Omer, toţi elinii se grăbeau a striga cu mândrie: al
nostru.
La munteni şi moldoveni sentimentul gloriei naţionale panromâne fu, poate, şi mai
dezvoltat.
Vom da un singur exemplu.
Ştefan cel Mare strivise în mai multe rânduri pe mun-teni; dar el ilustrase prin
eroismul său numele tuturor românilor; şi muntenii, uitând toate câte au fost suferit din
parte-i, nu numai cântau cântece în onoarea-i, ci încă portretul său îl găsi însuşi Ioan-vodă în
palatul domnesc in Bucureşti, făcut fresco chiar pe păretele ietacului prin-ciar, în toată
statura, cu coroana pe cap şi cu un toiag în mână.
Cronicele muntene merseră şi mai departe: ele pretind că viteazul Moldovei ar fi
domnit şasesprezece ani asupra Tării Româneşti.
Unde dară fost-a vreodată antipatie? numai doară în imaginaţiunea cabinetului vienez
sau în alucinaţiunile Turciei!
34. Mircea, Ştefan, Mihai fură oameni de geniu: ei nu puteau a nu fi înţeles supremele
avantaje ale unei uniri, prin care se duplicau forţele lor şi se micşurau în acelaşi grad acele ale
duşmanilor; prin urmare, cată să fi fost o cauză foarte serioasă, pentru ca să-i fi împiedicat pe
ei de a pune culme măririi naţionale.
Noi, unii, întrevedem în misteriul trecutului aceeaşi tristă cauză care era cât p-aci să
zădărnicească realizarea Unirii în zilele de acum: aristocraţia.
Boierii preferiau să fie mai multe tronuri, mai multe logofeţii, mai multe vornicii, mai
multe visterii, mai multe postelnicii, mai multe “locuri boiereşti”.
Boierii munteni se temeau de rivalitatea boierilor mol-doveni şi viceversa.
Boierii din ambele ţări doreau a se ţine mai în familie, pentru a fi cu atât mai tari.
În fine, boierii, de la început şi până mai deunăzi, for-mau un zid nestrăbătut contra a
orice încercare de unire administrativă.
În 1859 opoziţiunea boierească fu învinsă, pentru că boierii nu mai erau decât o
fantomă a trecutului lor; dar în secolii XV şi XVI îi apărau încă două arme formidabile:
1. Fiecare boier nutrea sute de slugi ce-i lingeau tipsiile şi jurau în numele său;
2. Fiecare avea facultatea de a revărsa în tot momentul asupra ţării sale o invaziune
turcă, maghiară, polonă.
Şi la 1859 boierii ar fi vrut să lucreze tot prin slugi, şi prin invaziuni; dar slugile se
împuţinară, se moleşiră, se săturară de atâta slugărit; iar politica Europei închise calea
invaziunii, pentru a nu se călca “echilibrul” - idee necu-noscută în zilele lui Ştefan, Mihai,
Mircea.
35. Ioan-vodă făcu şi el în cestiunea unirii tot ce-i per-mitea starea împregiurărilor.
El vroia să vadă Tara Românească dentâi mulţumită şi al doilea unită cu Moldova prin
cea mai strânsă legătură.
Pentru a satisface pe munteni, el le dede un principe dintre ei şi din neam domnesc;
însă, fireşte, dintr-o fami-lie duşmană de moarte cu acea a lui Petru cel Şchiop.
Cu vro douăzeci de ani mai nainte, domnise acolo un bastard, bastarzii erau prea mulţi
nu numai în Moldova, un bastard renumit prin caracterul său blând şi paşnic, şi care, otrăvit
de cătră boierii săi, deşi ei înşişi îi recunoscu-seră titlul de “cel Bun”, lăsă orfani trei fii:
Petru Cercel;
Mihai cel Viteaz;
Vintilă.
Câteşitrei rămaseră despoiaţi de tron, pe care-l apucase o altă dinastie de asemenea
bastardă, anume: tatăl lui Petru cel Şchiop.
În interval, cei trei fraţi dezmoşteniţi cercau valurile lumii sub orizonturi străine: Petru
Cercel călătorea prin Italia şi Franţa, învăţă aproape toate graiurile Europei, scria versuri în
limba lui Tasso şi atrăgea asupră-şi, prin maniere şi învăţătură, admiraţiunea curtezanilor
celor mai rafinaţi şi a oamenilor celor mai instruiţi ai epocii; Mihai cel Viteaz era încă mic, dar
deveni gigant peste treizeci de ani; Vintilă îşi găsise un refugiu în Moldova, şi Ioan-vodă îl
puse acum domn al Tării Româneşti.
Devotamentul acestui nou principe muntenesc era asi-gurat nu prin recunoştinţa ce o
datorea binefăcătorului său, - căci recunoştinţa, de cele mai multe ori, e muma vrăj-măşiei, -
ci-l asigura simţul ereditar de răzbunare con-tra familiei lui Petru cel Şchiop: amicii cei mai
buni sunt tocmai aceia ce urăsc împreună acelaşi lucru.
Cu toate astea, într-o cestiune atât de gingaşă, eroul nostru nu se mulţumi cu o singură
garanţie; spre deplină linişte, el lăsă în Bucureşti, pe lângă Vintilă, pe gloriosul vornic
Dumbravă cu vro câţiva moldoveni, ca să-l apere, să-i slujească... să-l preveghieze.
Era oarecum o semiunire.
36. După patru zile de odihnă în capitala Tării Ro-mâneşti, Ioan-vodă sună acum
trâmbiţa plecării şi conduse triumfătoarea-i armată la Brăila, unde se afla refugit ri-valul său,
Petru cel Şchiop.
37. Ne întrerupem aci un pic pentru a face o observaţiune asupra muvementului
numeric al oştirii moldovene: altfel cu greu ne-am putea orienta în urmarea acestei campanii.
Am văzut că, în ziua de la Jilişte, Ioan-vodă avuse 9 000 de ai săi, cavalerie grea, şi
peste 1 000 de cozaci, cavalerie uşoară: infanteria îi lipsea cu desăvârşire, şi nici că i-ar fi fost
de vreun folos, atât din cauza miraculoasei răpeziciuni a mersului, precum şi din acea a
caracterului curat ecuestru al luptei.
Dar el se gândise la importanţa pedestrimii chiar din ziua declaraţiunii de război:
“crainicii”, adecă heralzii domneşti, umblau din judeţ în judeţ, din oraş în oraş, din sat în sat,
chemând oameni buni cari să meargă cu leafă mare să servească principelui lor contra urgiei
păgâne.
Era timpul lucrului de câmp, dar oricum să fi fost, tot încă voinici s-au găsit destui şi se
înmulţeau mereu pe zi ce mergea.
Astfel, vro câteva mii din infanterie ajunseră la Ioan-vodă în intervalul repaosului după
victoria de la Jilişte; cei mai mulţi, desigur, din învecinaţii munţi ai Vrancei, popor totdauna
vestit ca cel mai dârz între moldoveni.
Apoi în cursul trecerii prin ţara Românească şi în tim-pul şederii în Bucureşti,
infanteria moldovenească crescu prin un mare număr de munteni, veniţi unii de bună voie,
pentru a se distinge sub stindardele viteazului; alţii din antipatie contra fostei dinastii; o
seamă puşi sub arme din obligaţiune de alianţă din partea lui Vintilă-vodă.
În acest chip, sosind sub murii Brăilei, Ioan-vodă avea deja aproape 14 000 de
infanterie.
38. Cu o sută de ani mai nainte un istoric bizantin nu-mea Brăila “cea mai celebră
piaţă în toate ţările române”.
Negoţul era atât de întins, încât în cursul evului-mediu o vizitau până şi vasuri
spaniole, venite din depărtatele ţărmuri ale Barcelonei.
Turcii, cuprinzând-o, după ce alungaseră pe famosul Tepeş, nu numai nu desfiinţară
comerţul Brăilei, ci încă îl înălţară până la culme.
Pentru a-şi asigura această importantă poziţiune, ei încongiurară oraşul cu un parcan
şi zidiră pe o stâncă a Dunării o formidabilă citadelă cu cinci bastioane.
Un bei comanda garnizoana.
39. Ca şi la Bucureşti, Ioan-vodă fu al doilea domn moldovenesc venit sub murii
Brăilei.
Cu un secol mai nainte ea fusese arsă de cătră Ştefan cel Mare, pe ale cărui urme păşea
acum viteazul său strănepot.
40. Ioan-vodă ceru extrădarea lui Petru cel Şchiop. Capul cetăţii trimise patru turci cu
zece ghiulele, zece
gloanţe şi două săgeţi, pentru ca să spună domnului mol-dovenesc că-l va ospăta cu
acest fel de mâncări, dacă nu se va grăbi a se retrage cu pace denaintea Brăilei.
Ioan-vodă dede pe cei trimişi pe mânile calăilor; le tăie nările, buzele şi urechile; îi
răstigni cu cuie de fier pe o prăjină, cu capetele în jos; şi-i expuse astfel în faţa înspâimaţilr
orăşeni, strigând că aceeaşi soartă aşteaptă pe toţi păgânii.
Apoi, fără a lăsa pe uimiţii spectatori ai teribilului su-pliciu să revină din înlemnirea
lor, el porunci pedestrimii a escalada murii.
Scările de asediu erau gata: imitate după acele între-buinţate atunci în Germania, ele
conservară în limba noas-tră militară până şi numele lor cel nemţesc “loitre” de la leiter.
Infanteria moldovenească nu avusese încă ocaziuni de a se distinge sub ochii eroicului
principe.
Pe de altă parte, ea ştia din famă, cât de avută era neguţătoreasca Brăilă.
Amorul propriu şi lăcomia unite făcură minuni: pe-destraşii se aruncară asupra zidului
cu atâta furie, răsipiră pietrele şi făcură o lată breşă cu atâta iuţeală, încât garni-zoana turcă
nu avuse nici timpul, nici curagiul de a res-pinge turbatul asalt: câţi putură fugiră în citadelă.
Virtutea infanteriei noastre la escaladarea Brăilei egală pe acea a cavaleriei la
surprinderea taberei de la Jilişte.
Arcaşul era demn de călăraş, călăraşul era demn de arcaş.
41. Ioan-vodă dede acum armatei sale o deplină liber-tate de a se scălda cu toţii în
sângele vrăjmaşului, de a se răsfăţa în pradă, de a se îmbuiba în păcate.
Jaful Brăilei fu din acelaşi secol şi avu acelaşi caracter cu famosul jaf al Romei, despre
care un istoric italian ne lăsă următorul tablou:
“După luarea oraşului, soldaţii se împrăştiară în toate direcţiunile.
Trecând pe poduri, ei văzură pe părinţi, taţi şi mume şezând pe pragurile locuinţelor,
plângând moartea copiilor ucişi în luptă şi jelind calamitatea patriei.
Aceşti nenorciţi, îmbrăcaţi în haine de doliu, ofereau soldatului casele, mobilele, toate
avuţiile lor, cerând cu o voce sfâşietoare şi cu lacrime pe gene numai graţia vieţii.
În zadar!
Împinşi la măcel prin sunetul tobelor şi al trâmbiţelor, sălbaticii învingători se
aruncară asupra bietelor victime şi le bucăţiră, fără distincţiune de sex sau de vârstă, pe
strade, prin case, sub altarele bisericelor.
Apoi urmară scene nu mai puţin oribile.
Vedeai copile azvârlindu-se în braţele nefericitelor mume, cari, despletite, apucau pe
soldaţi de barbă, de păr, silindu-se în deşert a-i opri de la crimă: iritaţi şi mai mult prin
rezistenţă, ei dezonorau femeie peste femeie şi apoi le măcelăreau pe toate sub ochii
părinţilor sau a bărbaţilor, pe cari îi ţineau legaţi, muţi, înţepeniţi, desufleţiţi ca neşte statui,
privind cumplitul spectacol!
Unele mume îşi scoaseră ochii cu degetele, ca să nu fie marture acestor scene!
Iată şi un alt tablou, mai scurt, dar mai energic, asupra jafului Brăilei: “Nimene nu fu
cruţat; sângele curgea pârău în Dunăre; nu rămase nu numai un om, ci nici măcar un câine
viu; nu rămase piatră pe piatră; pojarul nemici tot ce scăpase de sabie...”
Aşa erau oamenii pe atunci.
Dacă Ioan-vodă fu barbar, snopind pe musulmani, apoi cu cât oare mai barbar fusese
ducele de Bourbon, aducând o armată de gâzi asupra grandioasei capitale a creştinătăţii!
Pentru a judeca de gradul civilizaţunii unui popor nu trebuie să ne bazăm pe propriile
noastre idei moderne, ci să-l confruntăm, fără prevenţiune, cu toate celelalte popoare din
aceeaşi epocă.
42. După obiceiul său, Ioan-vodă permise armatei sale numai patru zile de odihnă.
Patru zile la Jilişte. Patru zile la Bucureşti. Patru zile la Brăila.
Acest interval de patru zile de repaos după o izbândă se pare a fi fost una din regulile
militare d-ale lui Ioan-vodă.
Ştefan cel Mare, în asemenea cazuri, se odihnea totdau-na numai trei zile.
43. Citadela Brăilei rămase în posesiunea otomanilor. Ioan-vodă o lăsă în pace din
următoarele cauze:
Petru cel Şchiop nu mai era acolo, fiind fugit peste Dunăre la Constantinopole;
Asediul ar fi adus multă scădere în cifra armatei moldovene;
Generalii cei mari, începând de la Alexandru şi până la Napoleon I, nu-şi pierdeau
niciodată timpul denaintea cetăţilor, ci băteau pe adversar în câmp deschis; şi apoi fortereţele
cele mai tari, rămânând fără speranţă de spri-jin, se închinau de la sine.
44. Asigurat din partea Tării Româneşti prin victoria de la Jilişte, ruina Brăilei şi
instalarea amicului său Vin-tilă, Ioan-vodă nu mai avea temeri din această parte.
Dar acum îl mai ameninţa Răsăritul: turcii şi tătarii se concentrau în sandjacaturile
otomane de peste Prut, gata a revărsa “ceambulurile” lor asupra Moldovei.
Ioan-vodă îşi mişcă armata, al căriia număr sporea necontenit pe drum prin înrolarea
noilor amatori de glorie şi de pradă.
În avantgardă mergea hatmanul domnesc Slăvilă cu cozacii şi cu 8 000 din cavaleria
moldovenească.
După el urma însuşi principele cu toată infanteria. Rămăşiţa cavaleriei închidea mersul
şi voltigea, pentru pază, la flancurile oştirii.
45. Teatrul luptei se strămută în Basarabia.
Astăzi sub acest nume se înţelege tot teritoriul românesc, lungit între Prut şi Nistru, cu
picioarele muiate în Marea neagră şi cu fruntea umbrită la poalele Carpaţilor.
În vechime, numai partea sudică a acestei regiuni se numea Basarabie, nordul purtând
un singur nume cu restul Moldovei.
Într-o vreme, mai ales până la moartea lui Mircea cel Mare, tot ţărmul Dunării, de la
Severin până la gura Nis-trului, apărţinea muntenilr, a cărora ţară, după porecla dinastiei
princiare, se numea Basarabie sau Tara Basara-bilor.
După ce moldovenii se lăţiră cu încetul, bucată câte bucată, şi, în fine, sub Ştefan cel
Mare, tăiară tocmai la Milcov hotarul Tării Româneşti, teritoriul dentre gura Nistrului şi
Dunărea conservă el singur, ca suvenir, numele de Basarabia.
Sub Petru Rareş, sultanul Suleiman cucerind de la Mol-dova acest preţios petic de
pământ, stabili acolo două sand-jacaturi otomane: unde fusese Cetatea-Albă a românilor se
auzi numele turcesc de Ak-kerman, iară Tighina moldove-nească deveni Bender.
De atunci încoace, Basarabia pierdu aproape cu totul primitiva-i poporaţiune română,
împlându-se de osmanlâi şi, mai cu seamă, de tătari, năvăliţi cu mii de peste Nistru şi cari îi
dederă până şi un nume în limba lor: “Budjac” adecă unghi.
Un şanţ antic, cunoscut la popor sub numele de Troian de Sus, începându-se de la Prut
mai jos de Fălciu şi sfârşindu-se la Nistru mai sus de Bender, despărţea Mol-dova proprie de
această nouă provincie musulmană.
46. Natura Basarabiei difereşte şi diferea totdauna cu desăvârşire de acea a celorlalte
ţări române.
În loc de maestoase păduri şi daurite holde nu vezi aco-lo decât monotone deşerturi,
aşternute cu luciul năsipului sau presărate cu debile arbuste, păducei sau măcieşi şi cu
sălbatice ierburi şi buruiene, iar între ele, ceva caracteris-tic, fantasticul scaiete, al cărui cap,
rotund ca o mince, spinos ca un arici şi uşure ca puful, se dezlipeşte toamna de putrezitul său
trunchi, şi apoi, gonit de cea mai slabă suflare a vântului, roteşte mereu d-a lungul pustiului,
pân’ce se îneacă în Nistru sau în Dunăre.
În loc de posomorâţii Carpaţi, urieşe sentinele ale Mol-dovei, nu vezi acolo decât
pitulate şi împrăştiate grăme-zioare de pământ, cari se par a fi înălţate cu mâna omului, căci
producerile naturii nu pot fi atât de meschine.
În loc de nenumărate ape şi râuleţe, vezi câte o baltă sărată, câte un părâu efemer ce
nu-l vei mai găsi mâini, sorbit de arşiţa soarelui; sau dai din întâmplare peste un puţ... vei
umbla mult, sărmane, până a-i descoperi o pereche!
47. Astăzi pacea şi industria împoporară Budjacul cu vro câteva orăşele şi mai multe
sate.
În secolul XVI, sub tâmpitoarea dominaţiune turco-tătară, afară de Ak-kerman şi
Bender, împlântate tocmai la margine, nu întâmpinai acolo nici o locuinţă umană pe
suprafaţa pământului. Bordeiele erau săpate pe sub pământ, şi numai fumul ce se furişa din
fundul acelor îngrozitoare suterane putea conduce câteodată paşii rătăcitului călător.
Mai zăreai ici-colea câte o turmă albind la picioarele vreunei coline...
Adauge o pestriţă societate de mierle, ganguri, gra-uri... şi vei avea o idee completă
despre toată vitalitatea Basarabiei.
48. Mai sus de Bender, cam în prejmetele Lăpuşnei, deja pe teritoriul moldovenesc,
avantgarda condusă de hatmanul Slăvilă surprinse un detaşament de inamici, tur-ci şi tătari.
Ei erau siguri că Ioan-vodă se află departe, la Brăila. Atacaţi în pripă şi descurageaţi chiar
înainte de lovire, duşmanii fură înfrânţi, răsipiţi, alungaţi, seceraţi.
Abia o mie reuşi a scăpa teferi la Bender, ducând cu sine ciuma spaimei.
49. Ioan-vodă, ajungând la câmpul luptei, nu permise nici un moment de zăbavă.
Înainte cu toţii!
Pe şes, sub murii Benderului, stătea un alt detaşament de vrăjmaşi, cătră care se
adauseră acum fugarii de la Lăpuşna.
Astă dată îi lovi însuşi Ioan-vodă.
Goniţi până la porţile Benderului, învinşii intrară odată cu învingătorii.
Oraşul fu cuprins; puţini izbutiră a se închide în citadelă.
Urmă, fireşte, un jaf frate gemen cu acela de la Brăila, cu acea numai deosebire că, în
cazul de faţă, prada, din necesitate, fu mai modestă.
50. Bătaia de la Lăpuşna şi cuprinderea Benderului se succeseră cu atâta repeziciune şi
se realizară cu atâta uşurinţă, încât nu credem să mai fie în istoria română un alt exemplu
cătră care mai bine să se poată aplica sublimul laconism al lui Cesar: “venii, văzui, vinsei”.
51. După izbândă, eroul nostru, lăsând fără asediu ci-tadela, după cum făcuse la Brăila,
se aşeză cu tabăra de-naintea Benderului, cu faţa spre inamic şi cu dosul spre hotarul
Moldovei.
Aci el dede armatei sale, pentru prima oară, un dublu interval de repaos: opt zile.
Această neobicinuită prelungire avea o gravă cauză po-litică.
Încă la începutul războiului, Ioan-vodă scrisese cătră doi dintre cei mai puternici din
aristocraţia polonă, rugându-i să-l ajute la nevoie chiar contra poruncilor turcitului lor rege.
Unul era celebrul Laski, prea adesea menţionat în cur-sul acestei istorii.
Cellalt era principele Ostrogski, gubernatorul Poloniei meridionale.
Laski era furios pe turci pentru că în locul lui Ioan-vodă puseră domn pe Petru cel
Şchiop, iar nu pe dânsul, după cum stăruise; era furios pe Enric de Valois pentru că nu-şi
pusese pe lângă Poarta otomană toate silinţele în această cestiune; era furios şi pe turci, şi pe
Enric de Valois şi, prin urmare, din rival periculos deveni acum amic de-votat al principelui
moldovenesc.
Ostrogski, pe de o parte fiind de rit grecesc, simpatiza cu coreligionarii români şi
despreţuia fanaticul papism al noului rege polon; pe de altă parte, fiind cap al marginilor
meridionale ale Poloniei, el nu se putea răsufla de necur-matele invaziuni tătare şi căpătă o
ură nestinsă pentru tot ce era musulman; încât rugămintea lui Ioan-vodă îl atinse la coarda
cea mai delicată.
Aşadară, Laski şi principele Ostrogski răspunseră amândoi într-o voce că, deşi
deosebite împregiurări nu le iartă a veni în persoană în ajutorul scumpului prieten, totuşi, se
vor grăbi a-i trimete ostaşi, muniţiuni, bani, orice le va sta în putinţă.
Ambii magnaţi erau în stare de a pune sub arme 20 000 de oameni aleşi, călări sau
pedestri, prevăzuţi cu arme de mână, însoţiţi de artilerie şi conduşi de căpitani deştepţi; ei
bine! pentru un asemenea contingent, mai frumos decât acel al regelui Sardiniei în campania
de la Crimea, pentru un asemenea contingent Ioan-vodă putea pierde patru zile peste număr.
Poziţiunea de la Bender era în cazul de faţă cea mai potrivită: puţin mai sus, de ceea
parte a Nistrului, se înce-pea teritoriul polon, până la care era abia vro câteva ore de
depărtare.
52. Aflând de bătălia de la Lăpuşna şi de arderea oraşului Bender, sandjacul de Akkerman
trimise 10 000 de păgâni în sprijinul citadelei, rămase până acum în mâinile otomanilor.
Ioan-vodă cheamă pe Swierczewski, cel mai renumit din-tre căpitanii cozacilor.
“Voiesc a-ţi arăta astăzi o deosebită a mea încredere, îi zise principele; ia cozacii voştri
şi trei mii din călărimea moldovenească; o oaste vrăjmaşă se apropie pentru a ne respinge de
aice; aşteapt-o după acele movile, - el arătă cu mâna, - aşteapt-o şi zdrobeşte-o; fă astă dată ca
slava biruinţei să fie numai a ta!”
Cozacul se simţi măgulit până în adâncul amorului pro-priu: cuvintele lui Ioan-vodă lar
fi făcut erou să nu-l fi făcut erou natura.
53. De ce oare principele nu porni cu toate forţele sale întru întâmpinarea inamicului?
Sau de ce oare, detaşând un corp de oaste, el nu-i po-runci a merge mai departe, iar de
a aştepta pe duşman chiar în apropierea Benderului?
Aceste două întrebări sunt foarte legitime; un general e dator a da seamă de toţi paşii
săi, arătând limpede pentru ce a făcut aşa cum a făcut, şi nu altminterea, şi probând lămurit
că trebuia să facă anume cele făcute.
Să se fi mişcat Ioan-vodă cu întreaga armată, el lăsa garnizoanei din citadela
Benderului facultatea de a-l lovi din dos, încât s-ar fi pus el singur între două focuri.
Să fi înaintat detaşamentul său prea departe, rămânea fără sprijin la caz de nenorocire;
iar detaşamentul fiind învins, pe de o parte demoralizarea intra în toată masa armatei
moldovene, pe de altă parte garnizoana din Ben-der se unea cu contingentul de la Ak-kerman
şi ne ataca cu un adaus de forţă materială şi morală.
Aşadară, Ioan-vodă fu constrâns a nu porni cu toate forţele sale, ci numai a dezlipi un
detaşament, poruncin-du-i a nu se prea depărta cumva de prejmetele Benderului.
54. Locul unde stătu Swierczewski, aţinând calea tur-cilor, era într-o aşa distanţă de la
tabăra lui Ioan-vodă, încât urcând vreo movilă din acele cu cari e acoperit aci în abundanţă
tot litoralul Nistrului, principele observa cu ochii săi toate evoluţiunile bătăii.
Citadela de la Bender se afla la mijloc între dosul detaşamentului lui Swierczewski şi
faţa taberei lui Ioan-vodă.
Această ingenioasă dispoziţiune a armatei moldovene îi asigura victoria chiar mai
nainte de a se fi încins lupta; căci:
1. Să fi ieşit garnizoana turcă din citadelă pentru a lovi pe dindărăt detaşamentul lui
Swierczewski, în aceeaşi clipă
Ioan-vodă s-ar fi repezit, lovind-o tot pe dindărăt pe ea însăşi, ceea ce ar fi adus după
sine căderea citadelei în mâinile moldovenilor.
2. Contingentul turc, venit de la Ak-kerman, să fi reuşit a turbura detaşamentul lui
Swierczewski, Ioan-vodă pe dată ar fi mişcat în ajutoru-i alte două sau trei mii de oameni,
fără a înceta de a ţinea totodată închisă ieşirea din citadelă.
55. În bătălia de la Bender, Swierczewski fu ceea ce fusese Dumbravă în bătălia de la
Jilişte: cel mai inteligent executor al ordinelor unui om de geniu.
Fără doi-trei ca aceştia, oare s-ar fi putut realiza mi-raculoasele izbânde ale lui Ioanvodă?
Atingem o cestiune care interesează toate popoarele şi toţi secolii în genere; şi care ne
va interesa mâini-poimâini pe noi înşine, în specie.
A întreba cum ar fi mers Ioan-vodă fără un Dumbravă sau un Swierczewski este a
întreba cum ar fi mers Bonaparte fără un Ney, un Murat, un Lannes.
A întreba cum ar fi mers Bonaparte fără un Ney, un Murat, un Lannes este a întreba
cum ar fi mers Columb fără busolă.
Columb ar fi inventat busola, şi tot izbutea a merge înainte; Bonaparte ar fi descoperit
pe mareşalii săi în toate unghiurile Franciei; Ioan-vodă ar fi creat pe un alt Swier-czewski şi
pe un alt Dumbravă.
Prima şi fundamentala trăsătură a oamenilr mari, în orice ram, este că lor nu le lipsesc
niciodată instrumente; prima şi fundamentala trăsătură a oamenilor mici, iarăşi în orice ram,
este că ei nu văd instrumentele zăcând la picioarele lor şi în zadar îşi frâng capul căutându-le
aiurea.
Sub Ludovic XVI, Ney ar fi murit dogar, Lannes - veze-teu, Murat - birtaş; trebuia un
Bnaparte ca să recunoască în ei stofa de generali.
Swierczewski nu fusese nimic cât timp se afla în Polonia, Dumbravă era necunoscut
sub predecesorii lui Ioan-vodă...
Oamenii de geniu creă tot, tot, până şi uneltele crea-ţiunii!
Prin dogărit, prin birturi, prin grajduri, mulţi Nei, Lanni şi Muraţi români oftează în
tot momentul după un soare care să pătrunză cu razele sale până la soiosul lor întuneric.
56. Swierczewski îşi aşeză detaşamentul în următoarea ordine.
Cozacii formau linia de bătaie.
La aripa stângă patru centurii cu suliţe, în centru pa-tru centurii cu puştile, la aripa
dreaptă patru centurii cu arce.
La spatele acestora se lungea un şir de colnice, din dosul cărora se ascunseră trei mii
de călărime moldovenească.
Dentâi puşcaşii şi arcaşii descărcară o ploaie de săgeţi şi de gloanţe, pentru a produce o
dezordine în centrul şi în aripa stângă a duşmanilor.
Apoi suliţaşii făcură atac asupra aripii drepte. Inamicii concepură, şi trebuia să
conceapă ideea, pe
acest corp, azardat prea înainte, să-l desparţă de celelalte două corpuri cozace, rămase
pe loc.
Deci ei îşi mişcară centrul şi dreapta asupra puşcaşilor, punându-se la mijloc între
aceştia şi suliţaşii cei încăieraţi cu aripa dreaptă.
Pe baza atării combinaţiuni, turcii îşi închipuiau a fi căpătat un avantagiu decisiv,
putând acum a încongiura pe cei opt sute de cozaci, lipsiţi de o aripă, al căreiia teren rămase
gol, şi care, şi aceea, izolată la o parte fără nici un sprijin şi compusă numai din patru sute de
suliţaşi, căta neapărat a fi tăiată în bucăţi.
În acest mod câmpul bătăliei, în urma evoluţiunilor, prezenta două grupe: mai încoace,
peste 6 000 de turci strângând 800 de cozaci; mai încolo, din dos, 400 de cozaci strânşi de
peste 3 000 de turci...
Sosi momentul oportun.
Puşcaşii şi arcaşii cozaci, precum ziserăm, stăteau răzemaţi de neşte colnice, la spatele
cărora se ţinea în embuscadă cavaleria moldovenească.
Când cornurile atacului turc, silindu-se a încinge pe cei 800 de cozaci, se apropiară de
linia colnicelor, deodată moldovenii săriră cu răcnete la dreapta şi la stânga.
Turcii se treziră înconjuraţi ei înşişi. Îi cuprinse o panică.
Victoria fu completă. Lupta durase numai o oră.
Toată pierderea detaşamentului moldovenesc abia tre-cea peste o sută de morţi.
Din turci, cei mai mulţi aşternură câmpul, puţini scăpară cu fuga, vro două sute fură
prinşi.
Ioan-vodă, privind din tabăra de lângă Bender, aplauda pe copiii geniului său.
Oare să fi aplaudat şi garnizoana turcă, privind la spec-tacol şi mai bine din vârful
citadelei?
57. Meritul lui Swierczewski se cuprinde în următoarele: 1. El permise turcilor să vază
în voie toată puţinătatea cetei cozace, ceea ce-i făcu a nu se forma în două linii, mai lăsând şi
o rezervă după obiceiul lor, ci să se grupeze cu toţii într-o singură linie de bătaie, în speranţă
de a scurta astfel lupta, turtind în clipă o mână de cozaci sub greutatea mulţimii.
2. El puse în risc o aripă întreagă, micşurându-i îna-dins lungimea frontului, ceea ce,
înlesnind turcilor facultatea de a încongiura pe cozaci, îi îndemnă a profita de o greşeală
imaginară şi-i atrase drept asupra embuscadei.
58. Bătaia de la Bender dede naştere unui epizod pe care îl reproducem aci, ca o poezie
purtând caşetul epocii.
Un mare filosof a zis:
“Când cineva devine famos în bine sau în rău, poporul se grăbeşte a şi-l închipui în
cutare sau cutare împregiurare, şi inventează apoi asupra-i fabule în armonie cu caracterul
eroului; cari sunt minciuni factice, dar verităţi ideale, căci gloatele nu imaginează decât ceea
ce este analog cu reali-tatea.
Detaşamentul lui Swierczewski prinsese, între alţii, pe însuşi agaua, capul armatei
turce, bărbat frumos, nalt, plin de farmecul manierelor, şi atât de bogat, încât, voind a se
răscumpăra din mâinile cozacilor, pentru ca să nu-l ducă denaintea teribilului Ioan-vodă, lear
fi propus să-l cântărească de şase ori, contra balanţându-l o dată cu mărgăritar, de două ori
cu aur, de trei ori cu argint.
Mărgăritar în greutatea unui om trupeş... nu ştim, zău, dacă Rotschild ar fi în stare a se
răscumpăra cu un aşa preţ să fi căzut în robia păgânilor; dar fabula nu căuta la atari şicane de
detaliu; ea tindea numai a da o idee pitorească de bogăţia paşalelor turci de atunci şi, în
această privinţă, minciuna e adevărată.
Urmăm mai departe cu naraţiunea.
Oricât de splendidă fuse oferta prinsului agă, totuşi, cozacii nu se lăsară a se corumpe,
ci-l depuseră viu în mâinile lui Ioan-vodă, punând credinţa cea jurată princi-pelui mai sus de
orice avuţie.
Nu-i de crezut că fidelitatea cozaciloor se va fi urcat vreodată tocmai până la un aşa
grad de cavalerism; dar chiar câtă a fost, ea tot încă era prea mare şi, am putea zice,
neprobabilă din partea unei oştiri mercenare din se-colul XVI; încât fabula avea oarecum
dreptul de a iper-boliza acea minunată fidelitate, caracterizând-o mai în reliev.
În fine, adus denaintea lui Ioan-vodă, nenorocitul agă fu interogat de cătră principe în
curs de câteva zile asupra celor atingătare de Turcia şi apoi dat soldaţilor să-l taie în bucăţi cu
coasele, deşi nici lui Ioan-vodă, desigur, el nu va fi uitat să-i propună cele şase măsuri de
mărgăritar, de aur şi de argint.
Mult mai erau urâţi păgânii în ochii eroului român: din acest punct de vedere, bine îl
cunoscu fabula!
59. Pe când Swierczewski triumfa asupra inamicilor, douăzeci şi cinci de luntri,
pogorându-se pe Nistru de la fruntariile polone, aduseră lui Ioan-vodă prima mică do-vadă
cum că Laski şi Ostrogski sunt în adevăr decişi a-i trimite ajutoare; era 600 de cozaci pedestri
sub comanda unui vechi marinar, Pokotilo.
Oricât de slab, acest contingent fu de o valoare nespusă pentru trebuinţa momentului.
Ioan-vodă porunci noilor-veniţi a se rembarca în lun-trile lor, câte 24 în fiecare,
lăsându-se în josul Nistrului asupra Ak-kermanului unde nu puteau întâmpina multă
rezistenţă, precedându-i spaima victoriei de la Bender.
Însuşi principele rămase în excelenta-i poziţiune, având la spatele său hotarul
Moldovei, de unde îşi procura în abundanţă proviziuni şi-şi mărea cadrele oştii, şi în
învecinarea Poloniei, de unde aştepta pe toată oara deplina realizare a promisiunilr lui Laski
şi Ostrogski.
Să se fi mişcat el singur pe uscat asupra Ak-kermanu-lui, ariditatea năsiposului sol,
lipsa de apă, ucigătoarea căldură a acelei semiafricane regiuni, pe care am descris-o cu câteva
rânduri mai sus, n-ar fi întârziat a introduce foamete, sete şi boale într-o armată crescută deja
la o cifră destul de considerabilă.
Luntraşii cozaci erau mai potriviţi pentru atare misiune. Dezbarcând pe neaşteptate la
Ak-kerman, ei surprin-seră oraşul, măcelăriră orice li s-a părut a fi musulman sau
musulmănit, se încărcară de bogată pradă, şi, dând foc caselor, lăsară numai citadela,
înălţându-se ca un monument funebru dasupra mormintelor...
Să observăm că Ioan-vodă fu unicul principe român victorios pe uscat şi pe apă.
Trecură numai două luni de la exploziunea războiului.
În acele două luni fu câştigată marea victorie de la Jilişte, fu cucerită toată Tara
Românească, fură luate Brăila, Benderul şi Ak-kermanul; mari detaşamente inamice fură
frânte, o dată lângă Lăpuşna şi de două ori lângă Bender...
În acele două luni pieriră, de incendiu şi de sabie, cel puţin 200 000 de duşmani, pe
când moldovenii nu se vede a fi pierdut peste tot nici o mie de oameni...
Trecură numai două luni de la exploziunea războiului! 62. Până aci avurăm ocaziunea
de a analiza numai re-soartele parţiale ale fiecărei din bătăliile lui Ioan-vodă, explicând
victoriile sale una câte una, fără legătură cu celelalte.
Până aci văzurăm cauzele succeselor în varietatea mijlo-acelor: diferite terenuri,
diferite arme, diferite ordine de bătaie, diferite timpuri...
Până aci arătarăm, bunăoară, cavaleria ilustrându-se în ordinea concavă pe şesul de la
Jilişte în bruma dimineţii, infanteria culegând lauri prin o furioasă escaladare a Brăilei,
marina aruncând dezolaţiune în Ak-kerman, em-buscada reuşind pe terenul unduios de lângă
Bender, şi aşa mai departe.
Până aci, în fine, nu ne atinserăm de loc de acele principii sintetice cari fac să
reuşească nu o singură bătălie, ceea ce se poate întâmpla chiar unui general mediocru, prin
efectul azardului, ci cari fac să reuşească o cam-panie întreagă ceea ce nu se poate întâmpla
decât unui geniu militar prin forţa combinaţiunilor...
63. Elementele, adunate mai sus, ne permit acum a atri-bui minunile lui Ioan-vodă, în
ţara Românească şi în Basarabia, la trei cauze mari şi generale, cari planează deasu-pra
tuturor celorlalte, mici şi speciale: marşul; alegerea teatrului luptei; manierea personală a
capului.
64. Toate mişcările lui Ioan-vodă fuseră astfel încât inamicii nu-l puteau surprinde
niciodată, pe când el, din contra, îi surprindea la tot pasul.
Armata sa mergea închisă din faţă, din laturi şi la dos prin o întinsă reţea de aşanumite
străji, compuse din oaste uşoară, şi pe cari le străjuiau iarăşi o mulţime de senti-nele,
presărate în toate direcţiunile, prin sate, pe înălţimi, în strâmtori, la trecătorile apelor...
Cea mai ascunsă urnire a duşmanului era pe minut cu-noscută lui Ioan-vodă, care se
azvârlea asupra-i, îl sfărma, îl măcelărea, făcea să se simţă trăsnetul mai nainte de a se fi
văzut fulgerul.
Principalele rezultate ale acestei extreme răpeziciuni, unită cu o extremă pază, fură:
forţele mici învingeau forţe mari; inamicii pierdeau mii de oameni, iar ai noştri
rămâneau mai-mai intacţi.
65. Alegerea teatrului luptei fu şi mai fecundă în consecuenţe.
Ioan-vodă nu lăsă pe duşmani să calce Moldova, ci-i înfruntă în propria lor ţară, dentâi
în Muntenia, apoi în Budjac.
În acest chip, el ajunse la trei scopuri de o supremă importanţă:
1. Moldovenii, scutiţi înântrul patriei de nemulţumirile, zăpăceala şi pagubele
războiului, rămaseră ca o nesecată rezervă de bani şi de braţe.
2.Inamicul, simţindu-se atacat în propriul său cămin, primea pericolul asupra-şi în loc
de a-l da altora, exagera în imaginaţiune-i puterea adversarului, se descuragea.
3. Aflându-se într-o ţară vrăjmaşă, ostaşii lui Ioan-vodă, din cari cei mai mulţi fără
soldă, aveau drept impuls perspectiva predei.
66. Un vechi autor polon, care avu bunul-simţ de a cuprinde şi pe români în tractatul
său universal asupra artei militare, ceea ce n-a făcut până acum nici un autor nou francez sau
german, zice, între altele:
“Ioan-vodă din Moldova, Mihai cel Viteaz din Tara Românească şi Gustav Adolf, regele
Sveziei, ştiau a înfrâna pe numeroşii lor ostaşi numai prin prestigiul elocuenţei şi prin
familiaritate”...
67. Trebuie oare să mai spunem că Annibal, Cesar, Wallenstein, Frederic cel Mare,
Napoleon nu avură nici ei alte principii afară de cele de mai sus, deşi fiecare le aplica în
modul cel mai potrivit cu împregiurările propriei sale epoci?
IV
CATASTROFA
Thus, sometimes, hath the brightest day a cloud... Sirs, what’s o’clock?
Astfel, uneori ziua cea mai senină are un nor... Domnilor, câte ceasuri sunt?
Shakespeare, Henry IV; II, 4
1. Turcia din Europa prezintă o mare asemănare cu plan-ta numită senzitiva: de-ndată
ce atingi cu indiscreta-ţi mână una singură din foile sale, toată floarea resimte atacul şi se
strânge de durere.
Românii, bulgarii, sârbii, grecii şi arnăuţii sunt cele cinci foiţe ale senzitivei otomane:
cea mai mică mişcare produsă în vreuna din aceste naţionalităţi trage după sine imediata
convulsiune a tuturor celorlalte.
Românii sunt latini, bulgarii şi sârbii - slavi, grecii - o degeneraţiune elenică, arnăuţii -
o viţă tracică, astfel diferenţa sângelui îi dezbină, dar îi unesc doi nervi puter-nici: frăţia
religioasă şi frăţia de sclavie.
Când Mircea cel Mare bătea pe turci, bulgarii şi sârbii se îndesau sub steagurile eroului
român, a cărui memorie rămase până astăzi în poeziile lor naţionale.
Când Petru Rareş se pregătea a scutura jugul otoman, grecii îi serveau în toate
modurile cu cel mai curagios de-votament.
Armatele lui Mihai cel Viteaz erau pline de sârbi, bul-gari, greci şi arnăuţi...
În fine, câteşicinci popoarele recunoşteau totdauna so-lidaritatea intereselor respective
faţă de faptul comun al apăsării turce.
2. Dar din toată această grupă, legătura fără îndoială cea mai strânsă şi cea mai
trainică uneşte, din vechime şi până astăzi, pe români şi pe bulgari.
În evul mediu ei formau un singur imperiu, de la Alpii Carpatici până la Alpii
Balcanilor, sub sceptrul unei glo-rioase dinastii române, de care tremura Constantinopole şi
pe care o linguşea Roma.
În secolul XIII acea grandioasă monarchie se rupse în trei trunchiuri: Moldova şi Tara
Românească începură a se naşte, Bulgaria începuse a muri.
În loc de un singur suveran apar pe scenă trei principi neatârnaţi; dar tradiţiunea
unităţii primitive nu fu ui-tată: câteşitrei adăugau cătră propriile lor nume sacra-mentul
prenume de Ioan, conservând astfel nemuritoarea memorie a împăratului Ioan Asan,
fundatorul măririi româno-bulgare unite.
În secolul XIV, Bulgaria căzu cu desăvârşire sub jugul otoman; de atunci încoace
nefericiţii săi fii refugiau în toţi anii cu miimi pe teritoriul rămas pe jumătate liber al
românilor, aşteptând cu răbdare mântuirea lor de la aceia dintre cari avuseseră într-o vreme
generozitatea de a-şi primi o dinastie.
Ziarul româno-bulgar Viitorul, apărut şi din nenorocire apus mai an pe ospetoasele
maluri ale Dâmboviţei, fu cea mai proaspătă, dar nu ultima manifestaţiune a acelei eter-ne
simpatii internaţionale...
3. Inima bulgarilor putea ea, oare, a nu fi tresărit în profundul său când freamătul
fluviului-rege le aducea răsunetul miraculoaselor fapte ale lui Ioan-vodă?
Serbii, arnăuţii, grecii rămâneau ei, oare, de tot surzi la depărtatul echo de libertate?
Un luminos incendiu ardea cu văpaie dencoace de Dunăre; tăciuni înflăcăraţi zburau
până la Balcani; vro două-trei scântei cădeau şi mai departe; undeva, pe stâncile Croiei sau pe
ruinele Panteonului!
4. Mare fu spaima Porţii otomane văzându-se în pericol de a pierde, prin o
conflagraţiune generală, tot ce uzur-pase din astă parte a Bosforului.
În zăpăcirea lor, pe turci nu-i tăia capul, un prinţuşor vasal, un simplu bei, un sclav
cum să cuteze el a între-prinde şi cum să reuşească a conduce o revoltă atât de extravagantă,
ale cării consecuenţe ameninţau însăşi ini-ma Imperiului otoman.
Sultanul Selim recurse, în fine, la trei măsuri:
Se ruga Alahului şi prorocului său Mohamed în geamia Sântei-Sofie.
Fulgeră contra guvernului polon, pentru ca să curme
orice comunicaţiune cu Moldova.
3. Trimise asupra lui Ioan-vodă o nouă armată, de care s-ar fi speriat atunci cel mai
puternic monarc al Europei...
5. Ahmed-paşa, beglerbeiul Rumeliei, şi Adel-Ghirai, fratele hanului Crâmului, primiră
ordine de a intra cu toate forţele în Moldova; de a prinde viu sau mort pe “nebunul târâiebrâu
şi vântură-ţară“, aşa numeau pe Ioan-vodă turcii supăraţi peste măsură şi de a pune
domn pe Petru cel Şchiop.
O sută mii de turci păşeau spre Dunăre; o sută mii de tătari păşeau spre Nistru...
6. Aflând dispoziţiunile duşmanilor, Ioan-vodă nu mai putea rămâne lângă Bender; el
trecu Prutul şi-şi puse tabăra la marginea Moldovei, în Huşi.
Cu un secol mai nainte, acest orăşel fu descălecat de o colonie de husiţi, alungaţi din
Boemia şi din Ungaria, şi pe cari Ştefan cel Mare, iertându-le eresul în favorul indus-triei, îi
primise şi-i căsnicise în Moldova.
Fugarii îşi aleseseră un cuib care să le poată aminti pierduta patrie: dealurile şi
pădurile Huşului reproduc până acum imaginaţiunii călătorului pitoreştile situri de lângă
Carlsbad.
Până a sosi momentul oportun, această fortăreaţă firească era, pentru eroul nostru, cel
mai nemerit şi, putem zice, unicul punct de aşteptare.
Poziţiunea Huşului prezinta următoarele avantaje principale:
Înlesnire pentru hrană şi pentru recrutaţiuni din interiorul Moldovei;
Apropiare de la fruntaria polonă, de unde Ioan-vodă tot încă nu despera de a căpăta
ajutoare mai serioase;
Localitate retranşată prin însăşi natura şi în care nu putea fi forţat într-un caz de
năvală neprevăzută;
4. Facultatea de a porni, într-un moment, sau la Nistru contra tătarilor, sau la Dunăre
contra turcilor...
7. Aici Ioan-vodă congedie toată infanteria compusă numai din ţărani.
Fiecare pedestraş fu însărcinat de a zbura la satul său, de a aduce brânză şi făină
pentru mai multe zile, de a răspândi în ţară dulcea poveste despre victoriile deja obţinute şi
de a înrola pe acei ce ar voi să ia parte la gloria şi câştigul victoriilor viitoare.
Apoi dede poruncă la cei 600 de cozaci marinari, cari arseseră Ak-kermanul, să se tot
plimbe cu luntrile lor pe Nistru, pe Marea Neagră şi pe Dunăre, în linia dentre Ben-der şi
Brăila, pândind mişcările şi intenţiunile turce şi tătare.
Celelalte centurii cozace, ecuestre, fură rânduite în altă parte, autorizaţi de a cutreiera
Budjacul în toate direcţiu-nile, tăind, arzând şi apucând tot ce le va sta în cale.
În fine, rămânând în tabăra de la Huşi, deocamdată numai cu garda personală sau
curtenii, toată cavaleria mol-dovenească Ioan-vodă o expedi la Dunăre, cu misiunea de a opri
pe otomani.
Operând în unire cu tătarii, turcii nu se puteau trans-porta în Moldova decât prin un
singur punct, între Prut şi Marea Neagră, pe la cetatea Isakcia, numită în vechile noastre
cântece istorice: “Vad de la Obluciţă“.
Ceva mai sus, Dunărea, lărgită prin numeroasele-i guri, nu mai prezintă nici o putinţă
de trecere; ceva mai jos, începându-se Prutul, turcii nu puteau trece fără a cădea în
imposibilitatea de a se întâlni cu tătarii.
Astfel, stând zid în faţa Isakcei, mai fiind susţinută şi prin cele 25 luntri ale cozacului
Pokotilo, cavaleria noastră fără greutate putea să apere trecătoarea Dunării în curs de mai
multe zile, respingând cu succes toate încercările turcilor.
Pe când Ahmed-paşa cu otomanii ar fi stătut în nemişcare pe ţărmul opus al Dunării,
Adel-Ghirai cu tătarii ar fi trecut Nistrul lângă Bender sau lângă Ak-kerman, unde nemic nu-l
putea împiedica, fiind protejat de artileria cetăţilor.
În acel interval Ioan-vodă, concentrându-şi toată infanteria, garda personală şi
cavaleria cozăcească, s-ar fi răpezit cu furie asupra tătărimii, ar fi zdrobit-o şi apoi, cu o oaste
deja înaripată prin victorie, s-ar fi întors cu iuţeală la Dunăre contra turcilor.
Această măreaţă combinaţiune era de felul acelora cari, cu un secol mai în urmă,
ilustrară pe mareşalul de Luxem-bourg în bătălia de la Fleurus şi pe celebrul Turenne în
bătălia de la Sintzheim.
A preveni unirea duor armate inamice, bătând dentâi pe cea mai slabă şi apoi pe cea
mai tare, este una din operaţiunile cele mai frumoase în arta militară.
10. Astfel, toată reuşita campaniei depindea de la detaşamentul trimis la vad de la
Obluciţa.
În fruntea lui fu pus pârcălabul Ieremia Golia, care, precum văzurăm, se distinsese
prin bravură în bătălia de la Jilişte.
El era cel mai intim amic al lui Ioan-vodă; el însoţise pe Ioan-vodă în străinătate; el
intrigase pentru a procura lui Ioan-vodă coroana Moldovei; lui îi încredinţase Ioan-vodă
fortăreaţa Hotinului, una din cheile ţării; lui, deja în timpul războiului, Ioan-vodă îi dărui
două mari moşii; lui îi scăpă Ioan-vodă viaţa în focul unei bătălii, cu pericolul propriei vieţi;
înainte de a pleca la Dunăre, el jură lui Ioan-vodă pe sânta cruce şi pe sântul Evangeliu de a fi
credincios până la moarte...
Garanţiile erau oare destule? Ei bine! pentru treizeci pungi cu aur, al doilea Juda,
pârcălabul Ieremia Golia, vându o suvenire, un amic, o patrie, o religiune!
11. Turcii trecură Dunărea. Trădătorul înştiinţă pe Ioan-vodă cum că ajunsese prea
târziu pentru ca să-i fi putut opri; dar că forţa duşmanilor nu se ridică peste 30 000 de oaste
nedesciplinată.
Planul primitiv e răsturnat: domnul se vede silit a bate dentâi nu pe tătari, ci pe turci.
Fiecare minută e preţioasă.
El trece Prutul şi zboară spre gura Dunării...
12. Cu toate astea, veselia şi speranţa domnea în oastea eroului.
Cu câteva zile mai nainte, la 2 iuni, ea serbase în fecun-dele podgorii ale Huşului o zi
mare, naţională, de bun ogur: ziua Sfântului Ioan de la Suceava, patronul Moldovei şi
totodată patron al viteazului principe.
Acum ea păşea la luptă cu voioase cântece: zgomotoasa muzică de tobe, trâmbiţe,
surle, fluiere o ducea la cunu-nie... cu moartea!
13. Apropiindu-se de tabăra turcă, Ioan-vodă trimise pe hatmanul Slăvilă, cu cozacii şi
câteva mii de cavalerie moldovenească, să afle numărul precis şi dispoziţiunile inamicului.
Ei dederă peste 4 000, ce formau avantposturile ar-matei duşmane; dar, fugărindu-i,
nu putură prinde decât un singur turc, greu rănit şi carele expiră mai nainte de a fi putut
răspunde la întrebările hatmanului.
Atunci însuşi Ioan-vodă, luând cu sine 5 călăreţi, cari erau garda-i personală, se sui pe
o înălţime, sperând a putea judeca de cifra inamicilor după spaţiul ce va fi ocupat armata lor.
Dar nu văzu nimic, afară de vro patru cete, cari păzeau în diferite direcţiuni intrarea
taberei păgâne.
Astfel, pentru prima oară, îi lipsea acum neapărata prefaţă a unei bătălii: să afle
puterea, situaţiunea şi planul adversarului.
Norocul începu a-şi schimba pasul.
Dar însăşi fatalitatea dede astă dată peste un Prometeu gata a provoca la luptă toate
fulgerele Olimpului!
14. Când ostaşii, turburaţi prin fel de fel de şoapte, citind nedomerire pe frunţile
căpitanilor şi silabisind în propriile lor inimi presimţimântul catastrofei, veniră să întrebe pe
Ioan-vodă de numărul păgânilor “îi vom socoti în luptă!” le răspunse eroul.
15. Mai rămâne la mijloc o noapte!
A doua zi se va dezbate cestiunea emancipării creştinilor de sub jugul Turciei.
Până acum stăpân al Moldovei, cuceritor al Tării Româneşti, dezrobitor al Basarabiei,
Ioan-vodă mâine...
peri-va?
Mai rămâne la mijloc o noapte! Să aromim în aşteptarea zilei.
Ioan-vodă mâine va trece Dunărea, al cării gemet răsună deja până la tabăra
moldovenească; va înarma braţele vânoşilor bulgari şi, înălţând pe culmea Balcanilor steagul
libertăţii, va striga: “După mine la Constantinopole!”
Mai rămâne la mijloc o noapte.
16. Când se lumină de zi, trei boieri lipseau din tabăra moldovenească.
Le punem aci numele pentru a rămâne în vecii vecilor stigmatizate în memoria
strănepoţilor.
Fu vornicul Murgu, stolnicul Bilăe şi hatmanul Slăvilă. În cursul nopţii ei fugiră la
turci.
Cronicarul Urechea se încearcă a-i scuza, zicând: “Se temeau să nu cază în primejdie”.
Curios!
Cronicarul trebuia să fi fost boier pentru a scuza pe alţi boieri cu atâta naivitate.
17. Cu toate dezavantajele sale, ba să mai fi fost altele şi mai mari, Ioan-vodă fu nevoit
de a grăbi cu orice preţ bătălia din următoarele cauze:
Pentru a preveni sosirea lui Adel-Ghirai cu tătarii.
Pentru a profita de prima ardoare a ostaşilor.
Pentru a curma calea dezerţiunii...
18. În faţa cetăţii Isakcia, din astă parte a Dunării, se lungeşte, perpendicular fluviului,
lacul numit Cahul, ale cărui maluri despre răsărit, unde se petrece scena, pre-zintă un creştet
rădicat, cu mai multe ramuri lăturale, formând văi şi vâlcele, sau mai bine amfiteatruri
închise fiecare prin câte trei pereţi de pământ.
Mai înainte de a deveni celebră în analele românilor, această localitate îşi câştigase
deja un nume istoric din timpii cei mai depărtaţi: ea se deprinsese a vedea catas-troafe!
Aci, undeva în apropiere, se afla într-o vreme un oraş dacic, dărâmat de macedonii lui
Alexandru cel Mare în expediţiunea lor dincoace de Dunăre.
Aci perşii lui Dariu Istasp trecură şi retrecură Istrul în nefericitul lor război cu nomazii
sciţi.
Aci, mai târziu, împăratul roman Valinte o păţise azardându-se contra goţilor.
Aci, până astăzi, în prejmele satului Cartal, se dezgroapă în toţi anii din misterul
ţărânei preţioase anticităţi grece şi latine, testamente ale unei lumi pierdute.
19. La dreapta moldovenilor se întindea în lungime la-cul, lat de peste 2 000 de
stânjeni şi fără vaduri; în centru terenul era foarte accidentat; la stânga se desfăşura un şes; la
spate - o terasă naturală.
Din partea turcilor lacul era la stânga; iară la dreapta şi în centru terenul, formând o
ridicătură cam paralelă cu frontul moldovenilor, se pogora înapoi până la ţărmul Dunării.
Armata noastră avea peste vro câteva mii de gloată sau recruţi; peste 20 000 de
infanterie, peste 10 000 de cavalerie, peste 1 000 de cozaci, 80 obuziere şi 60 tunuri de câmp
de cele mici moldoveneşti, pe cari le-am descris cu o altă ocaziune; adecă peste tot până la 35
000 de oameni şi 140 piese de artilerie.
Turcii erau peste 130 000 de oameni, cei mai mulţi, după obiceiul lor, cavalerie; şi 120
guri de foc.
Fiecare moldovean căta a se lupta, el singur, câte cu patru păgâni; dar Ioan-vodă, ca un
general adevărat mo-dern, îşi asigurase un mare avantagiu prin infanterie şi artilerie, mai
ales având a face pe un câmp unduios, pre-cum sunt totdauna ţărmii lacurilor.
Pe lângă astea, fiecare călăraş moldovenesc avea câte un cal de rezervă, pentru a
înlocui pe cel trudit sau ucis.
Parcul abunda în arme: săgeţi pentru infanterie, pen-tru cavalerie suliţe...
Acestea erau mijloacele respective ale ambelor armate.
20. Despre ordinea turcilr avem prea puţine indicii după cari să ne putem orienta.
Istoricii o laudă: cu atât mai rău trebuia să fi fost pentru Ioan-vodă.
Tot ce se ştie este că:
Linia lor de bătaie avea la aripa stângă 20 000 de luptători.
Artileria nu se afla denaintea frontului, ci la dosul lui, după coline.
Armata avea multe linii, lungite, una după alta, până
la ţărmul Dunării.
4. Batalioanele şi escadroanele erau profunde...
21. Ordinea de bătaie a lui Ioan-vodă se poate desfăşura cu destulă claritate.
În România, ca şi în Franţa, armata naţională se împărţea în pâlcuri sau regimente
câte de 1 000 de oameni sub câte un căpitan, subdivize în despărţiri câte de 500 de oameni,
sub hodnogi, vatavi sau locotenenţi.
Ioan-vodă conservă această diviziune, afară numai de cozaci, al căror număr nu se
putea tăia decât cu cel mult în centurie; afară de gloată, care nu avea nici o organizaţiune
regulată; şi afară de garda personală, o mică unitate excepţională.
Pe această bază, principele îşi împărţi acum armata moldovenească proprie în 30 de
regimente, 20 de infante-rie şi 10 de cavalerie; căuta a da celei una mie de cozaci o aşa
poziţiune, încât fiecare centurie a lor să aibe efectul unui regiment românesc; iar gloata o lăsă
a fi deocamdată numai spectatrice, călindu-se încet şi de departe, ca într-o şcoală, pentru
ocaziuni viitoare, cu focul luptei.
Formaţiunea tactică a acestor unităţi prezinta trei li-nii, compuse fiecare, în
proporţiuni diferite, din câte trei elemente separate: în centru stătea infanteria, la aripa
stăngă - cavaleria, la aripa dreaptă - cozacii.
Toate aceste elemente speciale erau prevăzute fiecare cu un element comun: artilerie.
Prin câteşitrele liniile treceau trei intervaluri de o lărgime egală: unul despărţind
cavaleria de infanterie sau aripa stângă în centru, un altul tăind infanteria sau cen-trul în
două jumătăţi, un al treilea despărţind infanteria de cozaci sau centrul de aripa dreaptă.
În intervalul din mijlocul infanteriei, între prima şi secunda linie, stătea principele,
încongiurat de garda per-sonală, 500 voinici aleşi din toată armata.
Acolo, la văzul oştii întregi, se înălţa steagul cel mare al ţării, cu capul unui zimbru
înstelat pe o parte şi o cruce pe revers.
Compoziţiunea fiecărei linii diferea de celelalte două prin putere, fiind cu atât mai tare
în toate cu cât mai mult se apropia de sfera acţiunii inamice: cei mai mulţi oameni şi cele mai
multe tunuri se îndeseau în prima linie, linia secundă era mai puţină şi mai rară;
proporţiunea mai scădea încă în linia a treia.
Astfel:
Prima linie număra 16 000 luptători, anume: 10 000 infanterie, 5 000 cavalerie, 500
cozaci şi 500 garda per-sonală.
Secunda linie număra ca la 9 300 luptători, anume: 6 000 infanterie, 3 000 cavalerie,
300 cozaci.
A treia linie număra ca la 6 200 luptători, anume: 4 000 infanterie, 2 000 cavalerie,
200 cozaci.
Prima linie avea 30 tunuri de câmp, secunda - 18, a treia - 12.
Dispoziţiunea precisă a celor 80 obuziere e necunoscută, fiind însă mai mult decât
probabil cum că o parte ocupa înălţimea predomnitoare ce se ridică pe ţărmul lacului, la
dreapta armatei moldovene, adecă din partea cozacilr; iar rămăşiţa va fi fost distribuită, ca şi
tunurile de câmp, în calcul de câte două pe regiment.
Prima linie era menită a inaugura lupta; secunda tre-buia să receapă pe prima la caz de
retragere, sau s-o susţină la caz de debilitate; a treia forma rezervă.
Această caracteristică a fiecărei linii îndeosebi implica luarea următoarelor măsuri
necesare:
Prima linie fu dezvălită în lungime, pentru a avea un front egal frontului inamic.
Prima linie avea între regimente şi între centurii intervaluri foarte mici, pentru a
prezinta o rezistenţă com-pactă.
Liniile a doua şi a treia fură formate în coloane, pentru a putea păşi mai în ordine la
ajutorul liniei precedinţi respective.
Secunda linie avea între regimente şi între centurii
intervaluri mari, în cari să se poată încadra la nevoie pri-ma linie.
Linia a treia avea între regimente şi între centurii
intervaluri şi mai mari, în cari să se poată încadra la nevoie prima şi secunda.
Distanţa dintre prima şi secunda era mică, pentru ca sprijinul să poată fi mai grabnic.
Distanţa dintre secunda şi a treia era mare, pentru a
păstra rezerva intactă de lovirile proiectilelor vrăjmaşe până la momentul trebuinţei
extreme.
În fine, afară de cele trei linii de mai sus, mai era o a patra linie, suplimentară, îndată
la spatele rezervei, în care se afla parcul, cai, muniţiuni etc., având la dos un lung brâu de
coline, iar gloata la flancuri.
22. Această ordine primitivă de bătaie ni se pare a fi un cap d-operă de bun-simţ
militar: nu era cu putinţă a pro-fita mai bine de toate condiţiunile terenului şi de marcata
specialitate a diferitelor arme.
În privinţa terenului:
1. Un lac apărând într-un mod inaccesibil aripa dreaptă a oaştii moldovene, Ioan-vodă,
după un principiu foarte vechi în tactică, putu să-şi strămute toată cavaleria la ari-pa stângă;
unde, pe lângă forţa-i numerică aglomerată, ea devenea groaznică iarăşi prin un alt avantagiu
natural, preţios anume pentru acţiunea călărimii: şes.
2. La aripa dreaptă, asigurată prin poziţiunea locului şi prin o nălţime garnită de
artilerie grea, Ioan-vodă crezu prea de ajuns a lăsa numai o mână de cozaci, voinici devotaţi şi
cari, fiind călări sau pedestri, după trebuinţă, lesne se acomodau cu tot felul de teren.
3. Ştiind că tătarii vor putea supraveni chiar în cursul bătăliei, lovindu-l din spate,
Ioan-vodă şi-l acoperi prin căruţele parcului şi prin o ridicătură de teren, lăsând, din
necesitate, mai descoperită numai cavaleria din aripa stângă, care însă, precum veţi vedea,
era să aibă un rol mai impor-tant numai la începutul luptei.
În privinţa armelor:
Ioan-vodă ştiu a se feri de o greşeală comună gene-ralilor europeni din secolul XVI, şi
chiar mai târziu lui Gustav Adolf, cari toţi obicinuiau a amesteca armele la un loc, făcând
monstruoase batalioane ecuestro-pedestre; în armata eroului nostru, din contra, cavaleria
stătea la o parte, infanteria la o parte, cozacii - un fel de dragoni - iarăşi la o parte.
Deşi în Europa nu se stinsese încă uzul feudal din evul mediu de a planta în centrul
armatei cavaleria, în care servea mândra nobilime şi pentru care mojica pedes-trime abia
avea dreptul de a forma aripe; deşi o asemenea ordine se perpetuase, mai cu seamă la vecinii
noştri un-guri şi poloni; totuşi, Ioan-vodă, ghicind prin geniul său toate misterele artei
militare moderne, nu se sfii a aborda o cale de tot opusă obiceiului: el puse infanteria în
centru şi cavaleria la aripe.
Studiind acum în cuintesenţă întregul ordin de bătaie al armatei moldovene, lesne
deducem următoarele trei punc-turi principale:
Aripa dreaptă - cozacii - prin lac şi prin tunuri era tare în privinţa defensivă.
Aripa stângă - cavaleria - prin şes şi prin număr era tare în privinţa ofensivă.
Centrul - infanteria - aşezat pe terenul accidentat cel mai propriu pentru această armă
era gata a susţine, ofen-siv sau defensiv, pe oricare din aripele sale.
24. Mai nainte de a începe bătălia, Ioan-vodă mai urcă, pentru a doua oară, piscul de
pe malul lacului şi văzu, astă dată, toată armata turcă ieşind în ordine din văi.
Era o mulţime spăimântătoare!
Eroului tot însă nu-i venea a-şi închipui că l-a trădat pârcalabul Ieremia Golia, acela
căruia, după sublima ex-presiune a lui Tacit, el îi dase tot ce poate primi un supus!
În loc de a aresta pe criminalul, el se mulţumi cu scu-zele sale; în loc de a-i tăia capul,
el îi lăsă cea mai impor-tantă operaţiune a bătăliei.
La Waterloo Napoleon cel Mare crezu pe Grouchy! 25. Buciumii începură a cânta.
Răsună fiorosul răcnet: “Ucide! ucide!”, rămas nouă, ca moştenire, de la vechii romani,
cari strigau în momen-tul atacului: “Feri! feri!”
Planul lui Ioan-vodă, precum se putea judeca din însăşi dispoziţiunea armatei sale, în
care una din aripele, acea stângă, concentrase în sine toată forţa ofensivă, era de a începe
bătălia în aşa-numita ordine oblică, ca Epaminonda la Mantinea, Cesar la Farsale, Gustav
Adolf la Leipzig, Bonaparte la Marengo.
(26) Admirat deja în anticitate, acest gen de atac căpătă neşte sufragii şi mai
ponderoase şi se sancţionă prin neşte exemple şi mai strălucite în timpii moderni.
Frederic cel Mare rezumă preţioasele avantaje ale ordi-nii oblice în următoarele câteva
cuvinte:
“Cu o oaste mică înfrângi o oaste mare.
Loveşti pe duşmani din partea de unde însuţi te ştii a fi mai tare.
Expui pericolului numai o porţiune din armată, restul
conservându-se proaspăt”...
Ar putea crede oricine cum că eroul
31. Folosindu-se de momentana teroare a infanteriei moldovene şi păşind pe cadavrele
trădătorilor, turcii ne atacară acum în ordine conică, adecă mişcându-se cu cen-trul lor
asupra centrului nostru şi aţinându-şi aripele. Ei sperau a rumpe armata română în două.
Ioan-vodă era gata. Toate tunurile fiind deocamdată descărcate, el formă planul de a lua din
coaste conul cel înaintat al păgânilor, poruncind cozacilor să-l lovească cu puştele din
dreapta, pe când cavaleria cea rennoită din stânga îl strângea cu suliţele, iar infanteria din
centru ploua nouri de săgeţi. Turcii dederă dos. Retrăgându-se, intenţiuna lor era de a trage
pe moldo-veni asupra bateriilor ascunse după coline.
Ei uitară că Ioan-vodă, fost amic al vizirului Mehmed-Socolli, cunoştea toate fineţele
tacticii otomane.
După o scurtă goană, moldovenii primiră ordinul de a reveni înapoi în şiruri strânse.
Turcii nu puteau presupune ca Ioan-vodă să le fi pregătit lor întocmai aceeaşi
embuscadă în care ei nu reuşiră a-l ademeni pe dânsul.
Aşadară, văzând retragerea noastră, ei se aruncară din nou. Deodată, şirurile
moldovenilor se desfăcură în laturi şi, demascând artileria, fulgerară, ameţiră, alungară pe
inamic. Două atacuri fură respinse. Neştiind ce să mai facă, turcii năvăliră pentru a treia oară,
acum cu toată linia lor de bătaie, silindu-se a încongiura mica oaste românească...
Zbor topoarele-aruncate,
Zbârnâi arcele-ncordate,
Şi săgeţile uşoare
Nourează mândrul soare.
Caii saltă şi nechează,
Lupta urlă, se-ncleştează,
Şi barbarii toţi grămadă
Morţii crude se dau pradă!
Zece cad, o sută mor,
Sute vin în locul lor;
Mii întregi se risipesc,
Alte mii în loc sosesc!
Dar viteazul cu-a sa pală
Face drum pintre năvală,
Şi pătrunde prin săgeţi,
Că-i român cu şapte vieţi!
În zadar hidra turbează,
Trupu-i groaznic încordează,
Geme, urlă şi crâşneşte,
Şi-mpregiur se-ncolăceşte,
Fiul Romei se aprinde,
Hidra-n mâine-i o cuprinde,
Ş-o sugrumă, şi o sfarmă,
Ş-o învinge, şi o darmă...*
33. După un potop de sânge din îmbe părţile, turcii, respinşi pentru a treia oară,
fură goniţi cu atâta înver-şunare, încăt garnizoana otomană de la Isakcia, pe malul
opus al Dunării, în mică depărtare de la câmpul luptei, văzând neregulata lor mişcare
îndărât, crezu bătălia de tot pierdută şi rupse la fugă.
34. Pentru înlesnirea memoriei, rezumăm aci, prin câteva cuvinte, într-un mod
plastic, tot mersul acţiunii în această primă fază a bătăliei, rămasă în avantagiul lui
Ioan-vodă.
Liniile duble semnifică armata inamică; acele simple pe ai noştri.
Aripa stângă moldovenească, susţinută de jumătatea centrului, atacă aripa
dreaptă a turcilor;
Centrul inamic, susţinut de ambele sale aripe, atacă centrul moldovenilor;
Ambele aripe moldovene atacă din coaste centrul turcilor;
Ambele aripe turce atacă pe ambele moldovene;
Toată linia de bătaie a turcilor atacă pe acea a mol-dovenilor.
Apoi, analizând în detaliu muvementul corpurilor
moldovene pe câmpul bătăliei, noi admirăm, mai ales, preciziunea şi
apropozitul momentului când, după al doilea atac din partea turcilr, aripele noastre,
precum arătarăm, îşi despicară şirurile, golind focul artileriei: o evoluţiune foarte grea
în genere, iar mai cu seamă în retragerea unei cavalerii.
Până atunci turcii se credeau oarecum numai ei singuri capabili de a opera
această artistică mişcare, pentru care se exercitau în specie din timpii cei mai
depărtaţi, socotind-o ca pe unul din principalele resoarte ale propriei lor tac-tice, prin
care câştigaseră mai multe victorii strălucite asupra creştinilor, între altele pe acea de
la Mohacs.
Văzurăţi cum că moldovenii lui Ioan-vodă îi întrecură până şi în această
privinţă!
36. După ultimul atac şi dezordinata respingere a păgânului, să fi avut eroul
nostru o călărime proaspătă, adecă să nu-l fi părăsit la începutul bătăliei, prin trădarea
pârcălabului Ieremia Golia, cele mai alese cinci regimente de cavalerie, victoria era
completă.
Odată întorşi la fugă, turcii trebuiau goniţi fără un minut de zăbavă: linia lor de
bătaie, alungată şi tot lovită cu furie, s-ar fi răsturnat peste celelalte linii, deja
descurageate;
iar neputinţa de a scăpa peste Dunăre ar fi topit într-o clipă toată armata, prin
fierul românilor şi prin un-dele fluviului.
Dar lipsit de floarea şi cea mai mare parte a cavaleriei sale, mica rămăşiţă fiind
stoarsă de oboseală, ce oare putea face marele erou al Moldovei?
37. Şi, cu toate astea, oricare va fi de aci înainte rezul-tatul final al bătăliei,
analele militare trebuie să admire cu entuziasm pe acela care, înfruntând o armată de
trei ori mai numeroasă, fiind în trei rânduri vândut, după ce susţinuse trei atacuri
teribile, tot încă părea a fi el învingător.
38. Obosiţi de crâncena luptă, turcii se opriră; moldo-venii se puseră la repaos
din dosul tunurilor.
“Şi aşa stând şi privind unii la alţii - zice cronicarul Urechea - a dat o ploaie
mare de a muiat praful cel de puşcă, de unde aveau moldovenii nădejde de ajutor”.
Precum văzurăm, numai prin inafanterie şi, mai ales, prin artilerie Ioan-vodă
întrecea pe turci, contrabalanţând grozava disproporţiune a forţei numerice.
Infanteria era ostenită; artileria fu abimată. Elementele se uniră cu trădătorii!
39. Ploaia domolind praful, şi împrăştiind fumul ce s-au fost rădicat de sub
picioarele luptătorilor, cai şi oa-meni, şi din detunetele artileriei, turcii se încredinţară
acum limpede de toată puţinătatea armatei lui Ioan-vodă.
La aripa dreaptă, ei văzură o adevărată miniatură; nu-mai vro câteva sute de
cozaci, pe cari îi apăraseră până atunci formidabile bătălii, dar în urma ploaiei nu-i mai
apăra nimica.
Astfel, cei 20 000 de turci cari formau aripa stângă a păgânilor se grăbiră a se
azvârli cu toată furia siguranţei asupra vitejilor aliaţi ai lui Ioan-vodă.
Contra acestei inundaţiuni de braţe stăteau peste tot 300 de cozaci: 900
căzuseră morţi mai nainte în cursul bătăliei.
Erau 70 de turci pe un singur cozac.
40. Spre culmea fatalităţii, soseşte în acelaşi moment Adel-Ghirai cu 100 000
de tătari, realizându-se nenorocirea pentru a cărei înlăturare Ioan-vodă pripise a da
bătălia cu o oră mai nainte.
Pe când aripa dreaptă a armatei turce năvăleşte din faţă asupra restului
cavaleriei noastre din stânga, tătarii trec terasa din dosul moldovenilor şi lovesc
dindărăt.
Nu aveam în totul nici 5 000 de călăraşi, cari, puşi între două focuri, simţiră
acum o sută de braţe rădicate asupra fiecărui cap!
41. Cozacii aveau puşte, se sprijineau de o parte de ţărmul lacului, de cealaltă de
infanterie, şi erau atacaţi numai din faţă: ei rezistară contra aripii stângi a păgânilor.
Cavaleria moldovenească, lipsită de armă de foc, având o coastă descoperită şi
fiind atacată totodată din faţă şi din dos, de tătari şi de aripa dreaptă a turcilor, nu era
chip a rămâne pe loc.
42. Infanteria se conservă până acum din trei cauze:
Prin poziţiunea-i centrală, care nu permitea inami-cului a o distruge mai nainte
de a fi nimicit aripele;
Prin parcul ce-i acoperea dosul, apărând-o de năvala tătărimii;
3. Prin naturala-i stabilitate în comparaţiune cu esenţiala mobilitate a unei
cavalerii.
Gloata scăpă furişându-se printre căruţe.
Rămas numai cu infanteria, cozacii şi gloata; pierzând o aripă întreagă;
părăsindu-l orice speranţă, orice posibilitate de victorie, ce oare mai putea întreprinde
Ioan-vodă?
În acest moment i se arătă la lumină toată mărimea de suflet.
El ar fi putut să-şi scape propria sa viaţă.
Străvestit într-o haină ţărănească, încălecând pe un mândru cursier domnesc,
nimic nu era mai lesne decât a ieşi pe din dosul armatei, a ocoli lacul Cahulului în
direcţiunea Prutului, pe unde nu pătrunseră încă inamicii, a trece în Moldova şi a fugi
d-aci în Polonia, recurgând acolo la ospitalitatea lui Laski sau a principelui Ostrogski.
Cine ştie dacă, în cursul timpului, el nu se va fi re-conciliat cu Poarta otomană?
Cine ştie dacă nu va fi adus din Polonia, ca Lăpuşneanul sau ca Despota, o nouă
armată, cu care să-şi recucerească ţara...
Ei bine! aceste impulsuri egoistice, deşi au putut străbate în pieptul unui
Pompei sau Carol XII, totuşi, nu-şi găsiră loc în sublimul cuget al lui Ioan-vodă.
A scăpa rămăşiţele armatei moldovene, fără a se gândi un minut la sine însuşi,
sau dacă nu, apoi cel puţin a pieri cu glorie dempreună cu iubita patrie... numai una
din ace-ste două putea alege răsstrănepotul mumei lui Ştefan cel Mare, care învăţa pe
fiii săi că paserea în cuibul său piere!
45. Tătarii, împinşi de nenfrânata lor lăcomie, purce-seră în goană după
împrăştiata cavalerie, compusă din boieri şi boiernaşi, adică, mai bine zicând, din blăni
de samur, din săbii cu pietre scumpe, din lanţuri de aur.
Această capitală imprudenţă eliberând deocamdată spatele armatei moldovene,
Ioan-vodă - minte limpede în împregiurări turburi, se grăbi a profita de greşeala
vrăjmaşului.
El descalecă de pe cal, pedestreşte pe cozaci, grupează gloata cu infanteria şi,
strigând către eroicele resturi ale oştirii sale: “Fraţilor! cază capul meu unde vor cădea
ca-petele voastre!”, face un atac atât de furibund, încât apucă de la turci artileria lor, o
strică pentru ca să nu le mai poată servi şi-i lasă înlemniţi de ameţeală şi uimiţi de
admiraţiune!
Cu propriile sale mâini, în furia acelui moment suprem, el trase din mijlocul
păgânilor un tun de cele mari: atât de colosală era puterea fizică a acestui Ercule
român.
Apoi formând o compactă, nestrăbătută coloană, moldovenii se retraseră până
la apropiatul munte, pe vârful căruia fumegau ruinele satului Roşcanii, ars cu câteva
minute mai nainte de cătră urdiile tatare.
46. Ultimul atac, mai nainte de a se retrage, ca şi toate celelalte manevre ale
acestei memorabile bătălii, este un strălucit testimoniu de ştiinţă militară.
Mult mai în urmă, ilustrul Montecuculli zise:
“Cată să ataci pe duşmani cu o violenţă extraordinară mai cu seamă atunci când
voieşti a te retrage.”
Plecaţi dară fruntea denaintea lui Ioan-vodă, care înţelesese aceasta la 1574, în
momentul cel mai desperat al unei bătălii deja pierdute, nu denaintea lui Montecuculli,
care rumega cu un secol mai târziu în liniştea cabinetului!
47. Din aproape 35 000 de oaste, eroul rămase abia cu 7 000. Cel puţin 20 000
de români au căzut într-o jumătate de zi, apărându-şi cele trei idoluri, pe cari le
recomandase odată marele Ştefan în instrucţiunile sale militare: Crucea, Tara şi
Steagul!
48. Scriind aceste rânduri în singurătatea nopţii, când misterul naturii şi
tăcerea oamenilor duc imaginaţiunea departe, departe, la ceea ce nu mai este sau ceea
ce nu este încă, uitând prezentul şi confundând într-o rază trecutul şi viitorul, mă
cutremură bătaia inimii, mă arde focul capului, mă furnică prin sânge fluvii de forţă,
mă electrizează o şoaptă ce vine nu ştiu de unde, din mine sau dinafară: “mare e
Românul!”
Dar deodată se aude troscotul unei birje zdrobind pavelele stradei; mă arunc la
fereastră; luna întinde o melancolică lumină; un june cu mănuşi albe, cu geam la ochi,
cu havana în gură, se întoarce palid de oboseală după o petrecere nocturnă...
49. Aşezându-se printre dărămături, Ioan-vodă ocoli cu şanţuri platoul
muntelui; puse în faţa inamicului, în giu-rul aşa-numitei “creste militare” (crкte
militaire), adecă pe linia cea mai înălţată a pogorâşului, pe cei mai buni arcaşi şi
puşcaşi; îi întări prin o secundă linie; şi, în fine, formă o rezervă, pentru a susţinea la
caz de trebuinţă puncturile cele mai ameninţate.
Cu apropierea nopţii turcii şi tătarii, unii revenind din zăpăceală,ceilalţi din
goană după fugărita cavalerie, blo-cară noua tabără a lui Ioan-vodă.
Războialele franceze în Algeria probează până astăzi cât de greu este a ataca o
înălţime chiar lipsită de fortificaţiuni şi apărată de un mic număr de beduini; cu cât
dară mai tare era poziţiunea moldovenilor, plantaţi pe un munte şanţuit, grupaţi în
număr de mai multe mii de cei mai bravi şi unind avantajele înălţimii cu nişte avantaje
nu mai puţin preţioase ale ruinelor: “atacul unui sat coastă prea mulţi oameni”, zicea
Frederic cel Mare.
Mai adăugaţi că Ioan-vodă, în ultimul său atac, stricase o mare parte din
artileria turcă; iar câte tunuri le mai rămâneau bune, toate îşi pierdeau în zadar
gloanţele printre zigzagurile ruinelor, fără a nemeri pe moldoveni, pe când aceştia, din
contra, ţintind dintr-ascuns şi în linişte, trimiteau păgânilor cu fiecare descărcătură un
singur me-sagiu de moarte.
50. Istoricii acuză pe Ioan-vodă de a-şi fi ales o poziţiune fără apă şi de a nu fi
luat nici o măsură pentru a şi-o procura prin mijloace artificiale.
Acuzaţiunea e bazată pe necunoştinţa localităţii:
În tot cuprinsul Budjacului apa e aproape tot atât de rară ca şi în centrul Africii.
Căutând izvoare pe vărful unui munte, trebuia săpat pământul până la o
adâncime foarte mare.
Chiar răuşind în asemenea azardoasă şi grea operaţiune, o fântână n-ar fi ajuns
pentru îndestularea a 7 000 de oameni...
51. În curs de trei zile şi trei nopţi Ioan-vodă respinse toate atacurile a 200 000
de păgâni.
Lipsiţi de o picătură de apă, moldovenii aşteptau ve-nirea nopţii pentru a
întinde petice de pânză dasupra ier-burilor: ei îşi ungeau buzele cu rouă!
Adesea cu Ioan-vodă în frunte, o seamă ieşeau din şanţuri, se repezeau cu
turbare asupra celor mai expuse posturi inamice, tăiau, măcelăreau, doborau toate
dinaintea lor, şi apoi, crunţi de sânge, se întorceau cu mulţumirea lui Ugolino din
infernul lui Dante când roade capul vrăjmaşului său Ruggieri!
52. În cursul acelor trei zile şi trei nopţi, demne de timpul lui Oraţiu Cocles,
Ioan-vodă, să se fi gândit el cât de puţin la propria-i siguranţă, scăpa.
Vorbind turceşte ca un turc, el putea trece în crepuscu-la serii chiar prin
mijlocul păgânilr, precum deja făcuse odată Tepeş.
Dar toate demonstră că eroul nostru, groază numai pen-tru păgâni, pentru
ciocoi, pentru călugări, îşi iubea ţara mai mult decât pe sine însuşi.
53. În a patra zi turcii încep a parlamenta.
Ioan-vodă arată celor trimişi tăria poziţiunii sale şi numărul vitejilor ce-i mai
rămân.
“Precum vedeţi, - le zice el, - sunt în stare de a mai susţinea lupta.”
Apoi le propune următoarele trei condiţiuni:
Mâna duşmanilor să nu se atingă de ostaşii moldo-veni, cari să fie liberi a merge
pe la casele lor, fără a fi
prigoniţi vreodată pentru trecut de cătră viitorul domn al Moldovei.
Cozacii să fie lăsaţi a se întoarce la ţara lor.
Însuşi principele să fie trimis, viu şi nevătămat, d-a dreptul la sultanul Selim...
54. Păgânii primiră tractatul.
Condiţiunile fură jurate de şapte ori de cătră begler-beiul Ahmed-paşa şi de
şapte ori de cătră Petru cel Şchiop, devenit în fine în realitate domn al Moldovei.
Ahmed-paşa le jură de şapte ori pe cartea lui Mahomed. Petru cel Şchiop le jură
de şapte ori pe cartea lui Crist...
55. Cu lacrimi în ochi, fără a putea vorbi de emoţiune, Ioan-vodă se despărţi de
credincioşii săi tovarăşi.
Cozacilor, oameni străini, veniţi a servi pentru plată, el le lăsă toate sculele ce
avea lângă sine.
Moldovenilor, fraţi ai săi, cari se luptau pentru liber-tatea patriei, le lăsă
suvenirul de a le fi fost un mare domn şi vaga speranţă de întoarcerea sa la domnie...
Eroul era convins că va reuşi prin profunda-i diplomaţie a recâştiga graţiile
sultanului Selim, precum altădată, tot într-o asemenea situaţiune, Petru Rareş, numai
prin bărbăteasca-i elocuenţă, reuşise a îmblânzi mânia sultanu-lui Suleiman.
Oamenii mari nu desperă nici chiar pe insula Elba! Până atunci - adio!
Cozacii plângeau; moldovenii nu puteau plânge: exce-sul durerii seca izvorul
plânsului.
56. Capitulaţiunea de la Roşcani aminteşte o altă, înche-iată tot cu turcii, nu
mai departe decât cu vro trei ani mai nainte, pe când însuşi Ioan-vodă petrecea încă în
Constan-tinopole.
După o eroică apărare a cetăţii Famagusta în Chipru, comandantul Bragadino,
redus nu prin arme, ci prin foamete, impusese păgânilor condiţiunea de a permite garnizoanei
o liberă retragere.
Seraskirul turc iscălise fără greutate, şi tot fără greutate se grăbi a-şi călca
iscălitura: după deşertarea cetăţii, viteazul Bragadino şi floarea juneţei veneţiene
pieriră în torture.
Cunoscând dară perfidia otomană, Ioan-vodă nu se mulţumi cu o simplă
iscălitură a paşalelor: el ceru şi dobândi, ca garanţie, un septuplu jurământ,
mahometan şi creştin, din partea lui Ahmed-paşa şi din acea a lui Petru cel Şchiop, de
la inamic şi de la rival...
Ei bine, prin aceasta tractatul deveni el oare mai sacru?
Povestirăm trădarea, să povestim sperjuriul.
Pe lângă persoana lui Petru cel Şchiop, pentru a-l instala cu firman - o
inovaţiune nepilduită până atunci în
Moldova se afla capigibaşi sau prim-uşierul Porţii oto-mane, un personagiu deja
important, dar care mai în urmă ajunse şi mai sus, vizir, ginere şi cumnat al
sultanilor...
Era Scipione Cigala, dintr-o familie aristocratică nea-politană, renegat sub
numele de Djigala-zade: un june moale, desfrânat, nestatornic, mâncăcios, beţiv... dar
cu atât şi mai puternic la curtea unui sultan ca Selim II.
Când Ioan-vodă intră în cortul beglerbeiului, Ahmed-paşa era încongiurat de
ieniceri, agale, bei, sangiaci, cari toţi se îmbulzeau să vază pe teribilul erou de la Jilişte,
Brăila, Lăpuşna, Bender...
Seraskirul începând cu mustrări, Ioan-vodă îi răspunse cu toată demnitatea
unui principe că, pe baza capi-tulaţiunilor sale, el nu are a da seamă decât numai când
îl va fi întrebat însuşi sultanul.
Mândria viteazului înfioră pe musulmani; dar grandoa-rea-i se părea a fi
înlănţuit braţele lor: ei se uitau nedomeriţi unul la altul, îndemnându-se care de care a
da prima lovi-tură, şi nemine nu cuteza... trebuia un apostat; trebuia un om îndobitocit
prin excesul banchetelor şi un dobitoc ameţit prin furia opiului: trebuia un monstru
pentru a face un asemenea pas contra onorii şi contra jurământului.
Acel monstru fu capigibaşi Djigala-zade.
59. Munteanul Petru cel Şchiop aduse armele păgânilor asupra eroului
Moldovei.
Italianul Scipione Cigala îi înfipse cuţitul în inimă. Un muntean, un italian, un
moldovean.
Se sfâşiau fraţii: râdea otomanul, zâmbea neamţul, se pregătea a rânji muscalul.
60. Când gigantul fu căzut sub perfidul pumnar al nea-politanului Cigala,
ienicerii, îmbărbătaţi prin iniţiativă, se azvârliră asupra victimei, tăiară majestosul cap
ce-i speria mai dăunăzi până şi-n taina visurilor şi-l înălţară pe o suliţă.
Apoi temându-se, poate, ca un al doilea cap să nu răsară cumva pe desfiguratul
corp, ei legară trunchiul martirului de coadele a două cămile, cari, gonite în direcţiuni
opuse, îl rupseră în hidoase fragmente.
61. După ce finitul spectacolului le răcise minţile, păgânii nu putură a nu
recunoaşte propria lor nulitate în alăturare cu sublimul eroism al mortului.
Crezând că virtutea lui Ioan-vodă îşi va fi avut izvorul în oasele din cari fusese
ţesut şi în sângele ce-i circulase prin vine, ei îşi împărţiră între sine, ca moaştii,
fărmăturile acelor oase şi-şi înfruntară săbiile în acel sânge, rugându-se lui Allah ca să
le dea şi lor tuturor inima principelui român!
Călăii purtau pizmă jertfei lor.
62. Căt timp a trăit Ioan-vodă, turcii, boierii şi călugării nu-l sufereau
deopotrivă.
După ce murise, inamicii străini se arătară mai generoşi decât inamicii casnici.
Pe când ienicerii se puseră a adora rămăşiţele viteazu-lui, ciocoii cei cu işlice şi
cu comanace crezură sosit mo-mentul de a-şi bate în fine joc de acela denaintea căruia
ei nu îndrăzneau până atunce să ridice ochii de la pământ.
Pentru a-i răpi chiar gloria postumă, ei răspândeau acum în popor odioasa
anecdotă cum că în momentul când îl rumpeau cămilele Ioan-vodă să fi zis: “Ah! caută
că eu multe feluri de morţi groaznice am făcut, iar caznă ca aceasta n-am ştiut să fac!”
Dar cine oare să fi putut rosti această barbară şi atroce glumă: capul cel lipsit de
trunchi? sau trunchiul cel lipsit de cap?
Nu pentru prima şi nu pentru ultima oară o neputinci-oasă ură inventa
absurdităţi!
63. Cronicarul Urechea - o mai ziserăm deja nu o dată - este un echo al
partitului aristocratic.
Aşadar, el nu numai profanează prin satiră ultimele divine momente ale lui
Ioan-vodă, ci încă se încearcă a scuza mârşava trădare naţională a pârcalabului
Ieremia Golia.
Când vine vorba de vânzarea trecătorii Dunării, analis-tul-cocon declamă cu un
aer de criminală inocinţă: “Cu greu este celor puţini a opri pe cei mulţi şi celor slabi pe
cei tari; căci trecând întâi puştele cu ieniceri şi cu pedes-trimea să apere vasele, aci şi
toată alaltă oaste turcească a sosit, unde văzând Ieremia pârcalabul că nu-i poate opri,
s-a întors...”
Când ajunge la defecţiunea celor cinci regimente de ca-valerie, el se fereşte
măcar de a menţiona numele pârcălabului Ieremia Golia, alunecând numai în treacăt
următoarea frază obscură şi diminutivă: “La începutul războiului zic că o seamă de
moldoveni să se fi închinat la turci”...
Înşişi cronicarii otomani sunt mai români!
64. După măcelul de la Roşcani, Petru Şchiopul se grăbi a trimite caimacam la
Iaşi, ca să-i păzească tronul, pe unul din mizerabilii vânzători ai lui Ioan-vodă,
stolnicul Bilăe, înălţat acum la demnitatea de mare vornic al Tării-de-Jos, ocupată
până atunci de bravul Dumbravă.
65. Nu numai vitejii de la Cahul, nu numai “fraţii de cruce” ai lui Ioan-vodă,
dezarmaţi prin jurământ şi măcelăriţi prin sperjuri, avură soarta de a pieri, ca tălharii
cei osândiţi la moarte, fără a se putea apăra; nu! nu numai pe ţărmii Cahulului şi pe
ruinele Roşcanilor curse cel mai pur sânge şi căzură cele mai nobile capete ale
Moldovei; nu! “S-au pornit tatarii în pradă peste toată ţara - zice cronica - cât n-a fost
niciodată mai mare pustietate decât atunce; că pre toţi i-au cuprins pe la casele lor fără
grijă, unde până astăzi între Prut şi Nistru de atunce a rămas pustietate, de nu s-a mai
împlut de oameni...”
Petru cel Şchiop, în fruntea urdiilor păgâne, privea cu o sacrilegă nepăsare cum
inamicii românilor şi ai Crucii îi aşterneau până la Iaşi o cale domnească de purpură
din sânge şi arcuri triumfale din capetele moldovenilor.
66. Moartea lui Ioan-vodă fu semnal de piere pentru trei miniştri, credincioşi
până în fine luceafărului libertăţii naţionale:
Vintilă-vodă, Vornicul Dumbravă,
Episcopul Isaia Rădăuţeanul.
67. Fostul principe muntenesc, alungat dimpreună cu frate-său Petru cel
Şchiop, expedi acum o armată turcă să cuprinză Bucureştiul.
Deşi Vintilă-vodă nu avea lângă sine decât pe viteazul vornic Dumbravă cu o
mână de moldoveni, totuşi, lupta, încinsă pe câmpia unde este astăzi Radu-vodă, fu
atât de cruntă, încât învingătorul crezu de cuviinţă a-i eterniza memoria, zidind o
biserică pe locul bătăliei şi înfiinţând o serbare anuală, rămasă până astăzi sub numele
de “Moşi”.
O victorie, o biserică, o serbare cari ne aduc aminte de ruşinea discordiilor
române!
Vornicul Dumbravă reuşise a scăpa în Transilvania, având nobleţa de a căuta
refugiu la generozitatea unui inamic ale cărui oşti se luptară contra moldovenilor în
bătălia de la Jilişte.
Un erou muntean fu trimis pentru a cere moartea unui erou moldovean: Ivaşco
Golescu mijloci extradiţiunea vor-nicului Dumbravă.
Ce infamie, ce timpuri, o, Doamne!
Călcând acele legi, cari prin sublimul lor meritară ca oamenii să le numească
divine, Ştefan Batori, beiul tran-silvan, dede pe Dumbravă, legat la mâini şi la picioare,
în dispoziţiunea ambasadorului muntenesc.
Sosind la Bucureşti, demnul tovarăş al lui Ioan-vodă fu descapitat.
Vlădică Isaia Rădăuţeanul nu întârzie a fi scos din scaunul episcopal de cătră
Petru cel Şchiop; de atunci încoace numele său, ilustrat un moment prin negociaţiuni
diplomatice cu Polonia şi cu Moscovia, despare pentru tot-dauna din analele ţării...
Nu putem trece cu tăcerea, în acest dureos mar-tirologiu, pe bravul
Swierczewski.
Fără a fi fost român, el merită să-l punem şi pe el în numărul sânţilor: epitet ce
poporul nostru îl dedea în vechime nu ipocriziei ascetice, ci numai apărătorilor ţării.
După bătălia de la Cahul, Swierczewski nu mai apare pe scena istoriei: product
al geniului lui Ioan-vodă, el se stin-se odată cu creatorul său...
Cellalt cozac, marinarul Pokotilo, învingătorul de la Ak-kerman, după ce se
văzuse în imposibilitate de a apăra el singur trecerea Dunării contra colosalei armate
otomane, lăsă portul Galaţiului, unde se ţinuse în embus-cadă, şi... nu-i găsim urme în
istorie!
72. Mai pieri atunci, pieri fără de veste, o fiinţă gin-gaşă, de care n-am vorbit
nemic în tot cursul acestei trage-dii, pline de caractere sau prea mari, sau prea mici,
dar numai bărbăteşti: îi rezervam pateticul finalului.
Era o femeie care iubea atât de mult pe Ioan-vodă, încât îl întovărăşea în toate
bătăliile sale, dempreună cu un prunc de ţâţă...
Nu vă mândriţi, româncelr: era o străină, o săsoaică, un blond şi melancolic
căpşor german din Transilvania.
În focul ultimei lupte, cuprinsă de acel presimţimânt profetic ce însoţeşte
totdauna un amor profund şi pur, - fie acel amor pentru un bărbat, pentru o patrie, sau
pen-tru însuşi Dumnezeu! - “ea nu lăsa pe Ioan-vodă - zice cronica ţării - să stea între
oastea cea călăreaţă, temându-se să nu-l viclenească boierii!”
Câzând prizonieră, văduvă a fericirii sale, condusă în robie la Constantinopole,
ea se evaporează din istorie, după expresiunea poetului:
Ca o fantasmă dragă, ce-n vise lungi şi rele, Trecând printre morminte, şopteşte:
am trăit!...
Sugarul său, născut aşa zicând pe un câmp de bătălie, crescu în haremul unui
paşă.
Peste douăzeci şi cinci de ani, Turcia, sigură că natura părinţilor degenerase cu
desăvârşire în această rămurea transplantată a unui neam eroic, îl trimise domn în
Tara Românească.
El domni ceva peste un an, nu făcu nemic şi abia fi-gurează în cronice sub
porecla de “cel Surd”.
În adevăr surd, surd la vocea măreţei sale origini: fiu desnaturat al unui tată
erou şi al unei mame eroine, mai purtând spre deriziune numele strămoşesc al marelui
Ştefan!
Bruma sclaviei ucide în rădăcină chiar florile cele mai alese. 73. De la amorul
nelegitim, dar pasionat şi poetic al junei germane, să trecem la călduţa proză a
căsătoriei lui
Ioan-vodă cu fata marelui boier Lupea Huru.
Văzurăm că doamna, dempreună cu fiu-său Petru, decla-rat prin votul ţării
moştean al tronului moldovenesc, re-fugise contra neliniştii războiului la marginea
Poloniei, după murii formidabilului Hotin.
Însuşi socrul princiar comanda cetatea, ca unul ce avea un interes personal în
mântuirea fiicei sale şi a coronatu-lui său nepoţel.
Familiile celor mai însemnaţi boieri cautară siguranţa lor pe lângă familia
domnească.
Ajungând ştirea despre calamitatea de la Cahul, ei cu toţii trecură Nistrul,
ducând cu sine tezaurul princiar, însoţiţi de 200 nobili poloni, cari se grăbiră a forma o
frumoasă escortă în giurul nefericitelor românce, şi famil-ia domnească se retrase la
moşia unui magnat, vechi amic al lui Ioan-vodă.
În zadar Turcia ceruse în mai multe rânduri extra-diţiunea fugarilor, mai ales a
principesei cu copilul şi cu bogăţiile lui Ioan-vodă: ospitalierul magnat, credincios
suvenirului amiciei, respinse toate stăruinţele Porţii oto-mane şi chiar ale regelui
polon, până ce, în fine, fiind ameninţat, el se căsători cu văduva eroului moldovenesc,
şi numai aşa o putu scăpa de robia păgână. Doamna Moldovei deveni soţia lui Cristof
Strus.
Pe lângă prestigiul său de mântuitor, noul bărbat al văduvei lui Ioan-vodă avea
o calitate ce-l făcea demn de o asemenea însoţire: el se trăgea dintr-o familie atât de
ero-ică, încât în Polonia devenise proverbial că fiecare Strus moare pe câmpul bătăliei.
Douăzeci şi patru din acest neam pieriră în lupte cu păgânii. Peste treizeci de ani,
fiastrul lui Cristof Strus, eredele lui Ioan-vodă, strângând o mână de cozaci, năvăli în
Mol-dova ca să cuprinză tronul părintesc, pe când domnul Aron-vodă se afla atunci
dus la Constantinopole: după o domnie de două luni, neputând să reziste unor forţe
centuple, el fu silit a se întoarce în Polonia, fu arestat şi trimis în exiliu la fortăreaţa
Marienburg.
Prin un azard curios, tot acolo în exiliu şi-a fost petre-cut juneţea un strămoş şi
omonim al său, famosul Petru Rareş. Aşa finiră cele două femei şi cei doi fii ai lui Ioanvodă.
Voind a încheia acest registru mortuar, îmi tre-mură mâna, ca şi când prin
descrierea crimelor aş resimţi eu, în locul ucigaşilor, remuşcările conştiinţei! Puţin în
urma bătăliei de la Cahul, un străin vizită Bucureştiul. Pe poarta palatului domnesc el
văzu expuse două domneşti capete.
Unul, de curând secerat, conserva încă ceva sufletesc, asemenea undei de care
atingându-se în zbor aripa unei păsări întipărise în ea pentru o clipă o vagă mişcare.
Cellalt, cosit de demult şi adus de departe, livid, fix, speria prin un aer de ironie
mortală, nu din astă lume, ci din neşte sfere superioare: teribila expresiune a capetelor
moarte de pânzele lui Caravaggio! Acele două infernale trofeuri era capul lui Vintilă-
vodă, domnul Tării Munteneşti, şi capul lui Ioan cel Cumplit, domnul Moldovei...
Fraţi până la moarte, fraţi după moarte: adevăratul sim-bol de unire!
V
DUPĂ EL...
Tak strуny lutni od tengiego ciosu Zabrzmia i penkna: zmieszanemi dzwienki
Zdaja sie glosic poczatek piosenki,
Ale jиj konca nikt sie nie spodziewa.
Astfel coardele alăutei, lovite prea tare, răsună şi plesnesc: confuzul son se pare
a promite abia începutul cântecului, dar nimene nu se mai aşteaptă a-i auzi sfârşitul...
Mickiewicz, Konrad Wallenrod
1. Era anul 1577: trei ani de la pieirea lui Ioan-vodă. Pe tronul Moldovei, după ce
şi-l cumpărase cu un tribut
îndoit şi cu pâraie de sânge românesc, domnea în linişte, ca într-un cimitir,
Petru cel Şchiop, încungiurat de ciocoi, cari îl numeau “matcă fără ac”, şi de călugări,
cari îi admi-rau cunoştinţele în astronomie şi în muzică.
Tăranii nu aveau ce mânca. Visteria era seacă.
Ienicerii, cari formau garda princiară, erau stăpâni prin oraşe şi prin sate.
Deodată soseşte un curier: cozacii se pregătesc a trece Nistrul, având în fruntea
lor pe un frate al lui Ioan-vodă...
2. Mult poate un nume!
La Roma era de ajuns ca un Commod sau un Eliogabal să se numească Antonin
pentru ca pe dată tot imperiul să-i aclame cu entuziasm, aducându-şi aminte de
fericiţii timpi sub Antonin cel Piu şi sub Marc-Aureliu Antonin!
În ochii francezilor, unul din cele mai mari merite ale lui Napoleon III fu
calitatea sa de nepot al lui Napoleon I.
Judecaţi dară de impresiunea produsă asupra moldove-nilor prin vestea venirii
unui frate al neuitatului martir de la Cahul!
3. Pretendintele era fiul armencei, mumei lui Ioan-vodă; însă fiu din un alt tată,
un tată nedomn şi chiar neromân.
Dacă boierii şi călugării imputau ca o crimă originea armenească numai
maternă a lui Ioan-vodă, apoi cu cât mai pronunţată cată să fi fost aversiunea lor
pentru acest frate, nu fiu domnesc, armean şi de pe tată şi de pe mumă!
Prima aşezare a armenilor în Moldova fuse anterioară descălecării aşanumitului
Dragoş-vodă; dar în curs de trei secoli de emigraţiune mica lor colonie nu
ştiu a se întruni cu românii; ea rămase diferită prin religiune, prin limbă, prin
obiceiuri, prin ocupaţiuni, prin încuscriri.
Din această cauză, moldovenii priveau totdauna cu un despreţ suprem pe
laborioşii armeni, acufundaţi cu totul în negoţul lor, numindu-i păgâni, şi bisericii lor
zicându-i capişte.
Ei bine! un armean, un paria al societăţii moldovene fu primit acum cu braţele
deschise, numai pentru că avusese aceeaşi mumă cu nemuritorul erou al României!
4. Carabied Serbega - aşa-i era numele armenesc - e cunoscut în cronicele
noastre sub porecla de Ioan Creţul, după caracterul părului, iar în analele cozace sub
acea de Ivan Potcoavă, fiindcă frângea între degete potcoava de cal.
Nalt, bine făcut, având o forţă extraordinară, brav până la temeritate, acest
domn, adevărat frate cu Ioan-vodă, fugind în urma catastrofei de la Cahul, îşi găsise un
re-fugiu peste Nistru.
Antipatiile sale şi ale cozacilor erau comune: îi însufleţea deopotrivă acelaşi simţ
de răzbiunare contra păgânilor.
Aşadară, în curând Potcoavă îşi câştigă un renume teribil care răsuna până-n
fundul Moscoviei şi până la haremurile Stambulului; vitejiile sale contra turcilor din
Budjac şi a tătarilor din Crâm îl făcură groaza mahometanilor şi “Ro-land” al poeziei
slavo-orientale!
Născut şi crescut în Moldova, frate al unui mare domn moldovenesc, el se
scârbea de numele de armean şi se fălea cu acela de român, pe temei că e român
oricine voieşte şi simte româneşte: la anticii noştri străbuni doi împăraţi din cei mai
eminenţi, Traian şi Alexandru Sever, a fost unul - barbar din Spania, cellalt - barbar
din Siria...
Astfel, gloria personală a lui Potcoavă măgulea amorul propriu naţional al
moldovenilor, cari îşi atribuiau şi aveau cuvânt de a-şi atribui loruşi cu mândrie
victoriile în-străinatului viteaz, şi figura lui apărea cu atât mai mare cu cât mai mult o
exagera fama depărtării şi cu cât mai mică se vedea de aproape caricatura domneascâ a
lui Petru cel Şchiop...
5. După fatala bătălie de la Cahul reuşise a scăpa în patrie căpitanul cozacesc
Kopycki, păstrând în inimă un devotament postum şi religios pentru memoria lui
Ioan-vodă.
Tot atunci se retrăsese peste Nistru, de frica perse-cuţiunii lui Petru cel Şchiop,
fostul pârcălab de Roman, Topa; îşi cumpărase o bucată de pământ la hotarul Moldovei;
se însurase cu o femeie cozacă şi, privind cu dor de pe ţărmul fluviului la
părăsita ţară, gemea după un tre-cut, ofta după un viitor.
Aceşti doi, Kopycki şi Topa, întreprinseră acum a da lui Potcoavă coroana
frăţâne-său lui Ioan-vodă, veştejită de trei ani pe fruntea unui trândav cirac al Porţii
otomane.
Pe de o parte, ei îşi formară un puternic partit în inte-riorul ţării, pentre vechile
sluji ale glorioasei domnii tre-cute; pe de altă parte, prin bani şi promisiuni, adunară
câteva centurii de cozaci; în fine, arătând lui Potcoavă scrisorile moldovenilor, cari îi
propuneau cu stăruinţă tronul fratern, îl îndemnară a profita de ocaziune.
6. Aflând despre mişcarea periculosului rival, Petru cel Şchiop începu a-şi
organiza armata, rugând totodată pe comandanţii poloni de pe la fruntariile Moldovei
ca să oprească cozăcimea de a călca tractatul de pace dintre Po-lonia şi Imperiul
otoman.
Potcoavă, Kopycki şi Topa, neavând încă sub arme mai mult de 300 de voinici,
crezură de cuviinţă a mai amâna întreprinderea până la un moment mai oportun, se
retra-seră de la hotarul Moldovei şi se împrăştiară cu scop de a recruta mai multe
forţe: Kopycki merse la cetatea Bar, Topa la oraşul Breslaw, însuşi Potcoavă se aşeză în
târguşorul cozacesc Nemirov.
În acest interval, guvernul polon, strâmtorat de cere-rile unui ceauş turcesc
venit din partea lui Petru cel Şchiop, se văzu silit a aresta pe turburători: un căpitan fu
expedit la Nemirov cu trei escadroane pentru a pune mâna pe Potcoavă.
Viteazul avea pe lângă sine numai 50 de cozaci pedeştri cu puşte; dar în pieptul
său bătea inima unui frate al lui Ioan-vodă: el nu se înfricoşă a ieşi în câmp întru întâmpinarea
unui detaşament de şase ori mai numeros, înfruntând Polonia în mijlocul
Poloniei.
Pentru a putea intra în Nemirov, căpitanul polon tre-buia să treacă un râuleţ;
Potcoavă se puse în cale-i, vârându-se cu ai săi în apă până la brâu, cu puşte aţintate.
Renumele adversarului şi tăria poziţiunii ce-şi alesese speriară pe trimisul regal:
el se retrase cu cele trei escadroane fără a fi slobozit un singur foc; Potcavă se întoarse
liniştit în târguşor.
Dar orizontul său se posomorâse: el nu mai putea rămânea în Polonia.
În acest moment hatmanul cozăcesc Şah îi propuse ser-viciile sale, cari, unite cu
ale lui Topa şi Kopycki, se rădicau în totul până la o mie de ostaşi de frunte.
Nu era timp de a se mai gândi.
Tobele răsunară: Potcoavă trecu Nistrul, lăsând la spate răzbunarea guvernului
polon şi privind în faţă armata lui Petru cel Şchiop...
7. Invaziunea cozacilor în Moldova se operă prin judeţul Soroca.
Poporaţiunea acestui district, o amestecătură de români cu tătarii pecenegi din
secolul XIII şi cu o colonie de ge-novezi din secolul XIV, se distingea prin spiritul său
războinic.
Aşezaţi la hotarul ţării, ei ştiau totdauna a-l apăra cu pieptul lor, când contra
polonilor, când contra tătarilor: abia se arăta inamicul pe sacrul ţărm al Nistrului, în
clipă sorocenii se strângeau grămadă, îl răspingeau şi-l goneau adesea chiar dencolo de
fluviu.
Înşişi cozacii o păţiseră nu o dată, şi o păţiseră foarte rău, cu hânsarii, - aşa se
numea brava miliţie districtuală, comandată de pârcălabul Sorocei.
Prin urmare, să fi fost iubit sau, cel puţin, să fi fost respectat Petru cel Şchiop,
Potcoavă cu o mie de aventurieri cu greu străbătea prin războinicele maluri ale
Nistrului.
Dar sorocenii, ca şi toată ţara, urând şi despreţuind pe necapabilul lor domn,
cozacii fură primiţi ca neşte amici, Potcoavă - ca un mântuitor...
“Acolo mulţi i s-au închinat”, zice cronicarul Urechea.
Apropiindu-se de Iaşi, eroul nostru fu oprit de arma-ta lui Petru cel Şchiop, care
puse în prima-i linie 500 de turci, dându-le ordinul de a trage dentâi din tunuri şi apoi
a se arunca în atac cu armă albă.
Dar Potcoavă moştenise o scânteie din acel geniu mili-tar care caracteriza întrun
grad suprem pe răposatul Ioan-vodă, făcându-l să prevază şi să preîntâmpine toate
pla-nurile inamicilor.
Înţelegând gândul lui Petru cel Şchiop, el porunci coza-cilor a se culca jos la
pământ, până ce gloanţele tunurilor vor trece dasupra capetelor.
Atunci, sărind pe neaşteptate în picioare, ei descărcară în turci toate puştile: trei
sute otomani căzură morţi.
Petru cel Şchiop crezu totul pierdut şi rupse la fugă. Victorie, goană, măcel...
Moldovenii nu luară de loc parte la bătălie.
Toată acţiunea se petrecuse numai între cei 500 turci din prima linie şi cozaci.
Dindată ce otomanii fură bătuţi, oastea cea curat mol-dovenească a lui Petru cel
Şchiop se grăbi a trece la Pot-coavă, pe care-l dorea mai denainte.
10. Prin o singură victorie Potcoavă luă acel tron pe care Petru cel Şchiop nu-l
putuse lua cu toată armata turcă-maghiară-munteană decât cu ajutorul celei mai
mârşave trădări, după trei luni de o luptă necurmată, unde fusese bătut şi tot bătut în
zece rânduri; acel tron, pe care încă mai nainte Ioan-vodă el însuşi l-a fost luat de la
Bogdan-vodă fără a vărsa o picătură de sânge.
În această cronologie se cuprinde o profundă lecţiune filo-zofică, la care cată să
se gândească mult, foarte mult toţi domnii de pe faţa pământului: tronurile se
dobândesc lesne şi se pierd cu greu de cătră acei ce-i vrea ţara, se dobândesc cu greu şi
se pierd lesne de cătră acei ce ţara nu-i vrea.
Aşa fu, aşa este, aşa va fi totdauna.
11. Intrând în Iaşi, Potcoavă fu coronat sub memorabi-lul nume de Ioan-vodă.
Dar domnia-i fu atât de scurtă, încât nu e chip a ne pronunţa asupra capacităţii
administrative şi diplomatice a acestui mare ostaş.
Prima-i grijă fu de a trimite ambasadori la Constanti-nopole, ca să cerce de nu
cumva vor reuşi a-i scoate înves-titura domnească.
Apoi eliberă de prin închisori gloate de prizonieri creştini, căzuţi în trecut la
mâna păgânilor şi păziţi în capitala Moldovei, sub prevegherea temnicerului turcesc -
Petru cel Şchiop.
În fine, numi boieri: Topa deveni mare vornic al Tării-de-Jos, Kopycki -
pârcălab la Hotin, Şah - hatman...
12. Nu trecu mult timp, şi eternul nostru fugar, Petru cel Şchiop, reveni cu o
puternică armată de munteni, tătari din Budjac, turci din Dobrogea, adunaţi prin
firmanul imperial al lui Amurat III... uitasem a spune că sultanul Selim II nu mai era;
el murise de beţie în anul morţii celei vitejeşti a lui Ioan-vodă.
Mai mulţi moldoveni, - moldoveni, vai! de felul pâr-călabului Ieremia Golia, - se
adauseră cătră oastea păgână, ridicată ea singură la o cifră denaintea cării ar fi
tremurat oricine afară de Potcoavă.
Fidel sistemului fratern, acesta nu aştepta a fi atacat acasă, ci, cu mulţi-puţini
câţi avu lângă sine, ieşi cu semeţie el însuşi drept contra inamicului, ajuns deja în
prejmetele Iaşului.
13. Răposatul Bălcescu analiză bătălia de la satul Docoli-na în următoarele
câteva cuvinte, pline de acea limpezici-une critică care distingea pe nemuritorul nostru
istoric:
“La 1578 vedem pe Petru cel Şchiop a întrebuinţa aceeaşi tactică ce vestitul
catarginez Annibal întrebuinţă în bătălia de la Zama.
În lipsă de elefanţi, însă, el puse în fruntea liniei sale de bătălie cirezi de vaci şi
herghelii de cai, pentru ca să calce pedestrimea lui Potcoavă.
Lui i se prileji aceeaşi nenorocire ce întâmpină vestitul biruitor de la Canne: căci
cozacii, stând pe loc şi lăsând să se apropie oştirea lui Petru-vodă, deodată sloboziră
fo-curile într-însa.
Atunci, acea herghelie de cai şi cireadă de boi spăi-mântându-se, se întoarse
înapoi, şi, năvălind peste oastea lui Petru-vodă, o puse în neorânduială.
Cozacii se folosiră d-această împregiurare, o izbiră deo-dată d-a dreapta şi d-a
stânga, şi lesne o învinseră.”
14. Ciudat lucru!
Petru cel Şchiop, carele ştia bine elineşte, citise pe Polybiu numai pentru a imita
greşelile lui Annibal, dând astfel lui Potcoavă o frumoasă ocaziune de a birui întoc-mai
ca marele Scipion.
Natura, nu lectura face adevăraţii generali, cari sunt şi ei poeţi, adesea poeţi
sublimi prin varietatea şi mărimea ideilor, prin frumuseţea şi armonia formei, prin
uşurinţa concepţiunii, prin efectul finalului, prin darul de a im-proviza.
15. După victoria de la Docolina, Poarta otomană se sperie, întocmai ca şi când
ar fi văzut înviând din morţi pe teribilul Ioan-vodă: noi ordine fură expedite la
munteni, la transilvani, la tătari şi la beglerbeiul Rumeliei, ca să intre cu toţii în
Moldova, reaşezând pe tron pe Petru cel Şchiop.
16. Caracterul lui Potcoavă prezintă un tip de cavale-rism din evul mediu;
despreţ pentru foloase materiale, amor furios de renume.
Cu o mână de oameni, el arătă lumii că ştie să-şi cuce-rească o purpură.
191
Cu o mână de oameni, el arătă lumii că ştie a învinge o hidră.
De patru ani în luptă necurmată cu păgânii, el nu fu bătut niciodată...
Ei bine! decăt să-şi rişte o reputaţiune, câştigată prin un şir de vitejii minunate,
el preferi acuma, după o lună de domnie şi după două victorii strălucite, să renunţe de
bună voie la coroana fraternă, pierzând tronul, dar conservând gloria.
Pe când Petru cel Şchiop fuge cu ruşine şi cu disperare de pe câmpul Docolinei,
Potcoavă adună divanul ţării şi-i declară, cu demnitatea unui învingător, că el “nu
voieşte a mai domni”.
Apoi ia cu sine cele 14 tunuri, cucerite în bătălia de lângă Iaşi şi pe cari le
socotea cu tot dreptul ca un netăgăduit trofeu personal, şi se retrage în linişte peste
Nistru.
17. Prin capriciul azardului, guvernul polon însărcină cu arestarea lui Potcoavă
tocmai pe generalul Mielecki, acela care, dacă vă mai aduceţi aminte, se încercase cu
cinci ani mai nainte a restabili pe tron pe Bogdan-vodă şi fuse alungat de pe teritoriul
Moldovei de cătră vornicul Dumbravă.
Mielecki cunoscuse pe Ioan-vodă, auzise de Potcoavă, şi, păţit o dată de la unul
din fraţi, se teamea a nu mai păţi o a doua oară şi de la cellalt: astfel, deşi avea la
dispoziţiune-i toate forţele armate ale regatului contra unui singur om, totuşi, el crezu
mai demn a birui prin trădare.
Amăgit cu promisiuni de iertare şi chiar de răsplată pentru măreţele sale fapte
contra vrăjmaşilor numelui creştin, Potcoavă se dede el însuşi, cu toată artileria şi cu
toate tezaurele sale, în ghearele perfidiei: fu ferecat la mâini şi la picioare şi aruncat în
temniţă.
18. Cozacii şi moldovenii fură cuprinşi de indignaţiune; dar o resimţiră mai cu
seamă Kopycki şi Topa, în cari o nestinsă iubire pentru familia lui Ioan-vodă se unea
cu o ură mortală contra lui Petru Şchiopul.
Hatmanul Şah şi de astă dată se înţelese cu dânşii. Pot-coavă avea un frate bun,
mai mic de ani, numit Alexan-dru; ca şi dânsul, armean prin sânge şi român prin
cuget; ca şi dânsul, refugit peste Nistru, ca şi dânsul, semănând la caracter cu neuitatul
Ioan-vodă.
“În lipsa potcoavei avem o talpă!” strigară cozacii, aducând în Moldova pe noul
pretendinte.
Petru cel Şchiop rămase fidel principiilor sale; el fugi sprinten mai nainte de a fi
văzut faţa inamicului.
Alexandru-vodă intră în Iaşi şi primi coroana ţării. 19. Această domnie, ca şi a
lui Potcoavă, ţinu abia o lună. Noul principe nu avuse încă timpul de a-şi organiza o
armată, când iată o puternică oaste turcă, transilvană şi muntenească cotropeşte ţara.
Alexandru-vodă, cu vro câţiva cozaci, se închide în pala-tul domnesc, decis a susţine un
asediu.
20. Pentru un Ioan-vodă fu de ajuns o zi, o noapte, să ia o cetate ca Brăila sau ca
Benderul.
Petru cel Şchiop pierdu un şir de zile de nopţi fără a putea reduce o casă!
“A bătut pregiur curtea din câşlegi până la meazi-părăsimi”, zice cronica ţării.
Lipsit de praf de puşcă şi de proviziuni, Alexandru-vodă tot însă nu capitulă.
Ieşind cu ai săi din palat, el străbătu în întunericul nopţii prin posturile armatei
inamice şi fugi în direcţiunea lacului care scaldă o coastă a capitalei.
Aci însă îl ajunseră gonaşii.
După o luptă furioasă, puiul de erou fu prins şi oroare! deja pe jumătate mort
din rănile primite în bătălie, el expiră în ţeapă.
21. Aproape de locul bătăii, Petru cel Şchiop zidi mo-nastirea Galata, precum
frate-său, domnul muntenesc zidise adiniori o biserică pe locul bătăliei cu vornicul
Dumbravă.
Şi biserica unuia, şi monastirea celuilalt încăpură amândouă în grifele a nişte
greci, îmbrăcaţi în haine de călugări.
Iată cine trăgea foloase din sinuciderile românilor. 22. Dar pe când Alexandruvodă
moare în Iaşi din mâna unui calâu turcesc, ce oare va fi făcând groaznicul Potcoavă,
pe care îl lăsarăm în fundul unei puşcării?
Va muri şi el, nu vă îndoiţi; va muri şi el tot din mâna unui călău turcesc: căci
aşa fu scris în cartea destinului pentru câteşitrei fraţii, legaţi prin sânge, prin eroism şi
prin martiriu!
23. Enric de Valois de demult nu mai domnea în Polonia. Chiar în anul pierii lui
Ioan-vodă el fugi dintr-un regat ce nu-l meritase, alergând la tronul Franţei, rămas
vacant şi pe care urcându-se dovedi în curând şi acolo că nu merita
nici pe acela.
După ce polonii îşi aleseră rege, iarăşi şi iarăşi din îndem-nul Turciei, pe Ştefan
Batori... acel bei transilvan, care dintâi trimisese oşti contra lui Ioan-vodă şi apoi
extrădase muntenilor pe vornicul Dumbravă.
24. Cu câteva zile mai nainte de oribila pieire a lui Alexandru-vodă, regele polon
primi de la sultan următoarea epistolă, reprodusă aci după original:
“Etern-victoriosul fiu al lui Selim-han, nepot al lui Suleiman-han, Amurat-han.
Lăudatule între cei mai aleşi monarhi creştini! cârmaciule popoarelor lui Isus!
tu, carele târâi după tine poalele generozităţii şi ale veneraţiunii! maiestosule şi
respecta-bilule stăpân al ţărilor polone! rege Ştefan Batori, a cărui viaţă dea Allah să se
sfârşească pe calea cea dreaptă!
Pe dată ce această scrisoare imperială va ajunge la mâinile tale, ia aminte ceea
ce urmează.
Nu e mult timp de când un turburător al ordinii publice, punându-se în capul
unei monstruoase adunături de cozaci din Mankerman, din Czerkas, din Kanev şi din
Braslav, dentâi cucerise Moldova şi apoi, după mii de pusti-iri şi neorânduieli, se
întoarse înapoi în regatul său.
Deşi mai în urmă hatmanul tău reuşi a pune mâna pe cei vinovaţi, totuşi,
grăbindu-se a merge întru întâmpinarea persoanei tale, el se mulţumi a-i distribui sub
pază prin felurite casteluri, odată cu turburătorul cel de frunte.
Aflând noi toate acestea, chiar când ne pregăteam a cere cu stăruinţă
extradiţiunea capului invaziunii, viu sau mort, iată că tocmai atunci, spre mai marea
noastră mirare, primim ştiri de la legitimul bei moldovenesc şi de la prea onorabilul
Daud-bei, sanjac de Silistria, cum că un alt ne-mernic, ce se zice a fi frate cu acela de
mai nainte, năvăli acum cu vro 2 000 de puşcaşi cozaci călări şi pedestri, tăiând şi
arzând toată ţara Moldovei şi ameninţând însăşi capitala Iaşii.
Ştii bine că din timpii respectabililor şi onorabililor străbuni ai noştri, - ale căror
morminte Allah să le încu-nune cu o lumină eternă! - şi până-n ziua de astăzi, ambele
noastre popoare, păzind strict condiţiunile păcii, conside-rau totdauna tractatul ce ne
leagă a fi un izvor de putere şi o temelie de prosperitate pentru fiecare din ele.
Dar acum, când un hoţ netrebnic, ieşind din hotarele Poloniei în fruntea unei
bande de vagabonzi şi tâlhari, cutează a inrumpe în Moldova, ţară atârnată de posesiunile
noastre cele de Dumnezeu ferite, când el o pustieşte în mii şi mii de moduri şi apoi
se întoarce înapoi în hotarele Poloniei, fără a găsi acolo pedeapsa crimelor sale, oare
unele ca acestea nu sunt ele o vederată călcare a tractatu-lui nostru de pace?
Mai apoi, când hatmanul tău, punând mâna pe tur-burătorul cel dentâi, îl lăsă
în linişte, fără a ni-l trimite nouă la fericita noastră Poartă, viu sau mort, oare toţi
vagabonzii şi toţi trântorii din Polonia nu sunt ei încu-rageaţi a crede cum că neşte
asemenea hoţii şi amestecături nu numai nu vor fi pedepsite, ci încă, din contra,
răsplătite şi susţinute?
În adevăr, nepăsarea şi moleciunea din parte-ţi sunt singura cauză atât a
cutezării primului turburător, pre-cum iarăşi a invaziunii celui de al doilea!
Adu-ţi aminte că numai prin înalta noastră protecţiune urcându-te pe tronul
regal, tu însuţi ne promiteai nouă un nemărginit devotament intereselor noastre: oare
evenimen-tele astea din urmă, întâmplate sub regimul tău şi prin neglijenţa ta, oare ele
să fie realizarea acelor promisiuni ale tale?
Aşadară, îndată ce atingerea acestei epistole îţi va ono-ra mâinile, prudenţa ta şi
spiritul amiciei ce ne uneşte cer deopotrivă ca să nu întârzii a trimite la fericita noastră
Poartă, viu sau mort, pe turburătorul Moldovei, care se adăpostise în hotarele Poloniei
şi se află până acum în a ta dispoziţiune.
Încât priveşte pe secundul turburător, apoi ţi se cade neapărat şi nezăbovit a te
pune tu însuţi în capul oştilor tale, cu cari, dacă poţi, prinde-l şi-l pedepseşte cu toţi ai
săi; iar dacă alţi inamici exteriori sau debilitatea forţelor tale sau vro altă împiedicare
te va fi oprind de la aceasta, atunci fă-ne cunoscută nouă slăbiciunea-ţi, şi noi înşine îţi
vom trimite în ajutor nenumărate armate.
Pe de altă parte, întâmplându-se cumva că povăţuitorul acestor nemernici să
scape din mâinile oaştilor noastre şi să fugă în Polonia, apoi vei fi dator în orice chip al
prinde şi a ni-l expedi nouă viu sau mort.
Căci îţi declarăm ţie că nemic nu te va putea scuza înaintea noastră la caz de nu
ne vei trimite viu sau mort pe capul primei turburări sau de vei protege orişicum pe
turburătorul ăst de al doilea: atunci pacea noastră inter-naţională fiind săpată în cele
mai profunde ale sale funda-mente, războiul va sfâşia fericirea şi binele popoarelor!
Prin urmare, îţi mai recomandăm încă o dată de a nu cruţa şi a nu amâna nici
unul din mijloacele câte se pot închipui prin energie şi prin înţelepciune pentru ca să
con-servi binefacerile păcii şi ale legăturilor de vecinătate de cari se bucură ambele
noastre ţări.
Scris în ultimele zile ale sacrei lune Zil-hidjdje, în anul hegirei nouă sute optzeci
şi cinci, în capitala Constantinopole.” 25. Reproduserăm textual această curioasă
epistolă, sau, mai bine, această semeaţă poruncă, pentru a arăta deplin gradul de
înjosorâre vasală la care ajunse mândra Polonie faţă cu Poarta otomană, prin
stupiditatea unui Enric de
Valois şi prin slugărnicia unui Ştefan Batori.
26. Soarta grăbise finitul lui Alexandru-vodă, fără par-ticiparea regelui polon.
Dar Potcoavă rămânea: aşadară fostul perzecutor al lui Ioan-vodă şi al
vornicului Dumbravă tot încă mai avea în rezervă o ocaziune de a-şi demonstra acum,
ca rege polon, zel şi supunere la ordinele lui Amurat III, precum şi le demon-strase
altădată, ca bei transilvan, la ordinele lui Selim II.
27. Scena ce o vom descrie se petrecu în Leopole, secu-lara capitală a Galiţiei,
respectată sub toate dominaţiunile: ruteană, polonă, austriacă.
Acest oraş se afla totdauna în cea mai strânsă legătură cu Moldova şi chiar cu
Tara Românească.
Când amic, când neamic, istoria lui adesea se confundă cu istoria română, în cât
timp avuse şi el o istorie a sa, şi noi o istorie a noastră.
Aliată cu Alexandru cel Bun şi cu Mircea cel Mare, comuna Leopolii se bucura în
secolii XIV şi XV de neşte imense prerogative comerciale în tot cuprinsul României, de
la Nistru şi până la Severin.
Apoi Ştefan cel Mare, în războiul său cu polonii, ajunse cu fier şi sabie până sub
murii acestei capitale, pustiind într-un mod înfricoşat toate satele dimpregiur şi chiar
mahalalele, şi se zice - noi nu ne pronunţăm - se zice că în jaful palatului unui magnat
galiţian ar fi găsit acolo cea mai veche cronică moldovenească, descoperită - zice-se - în
anii trecuţi sub numele de Cronica lui Huru.
De aci înainte Bogdan cel Chior, păşind în urmele tătâni-său, veni şi el cu o
puternică armată a brava zidurile Le-opolii şi se întoarse încărcat de pradă.
Ca antic şi unic depozit al mărfurilor moldovene în Polonia, acest oraş se
umpluse în cursul timpului de neguţători români, din cari unii, ajutaţi dintâi de
Alexan-dru Lăpuşneanul, cel mai bigot dintre tirani, fundară aice, pe la mijlocul
secolului XVI, o frumoasă biserică de rit oriental, cunoscută până astăzi sub numele de
“biserica moldovenească“.
28. În 1578 petrecea din întâmplare în Leopole un ita-lian din Florenţa, numit
Filip Talducci.
El lăsă în manuscript o naraţiune, păstrată până astăzi în Arhivul Mediceu, şi pe
care o traduceam aici din literă în literă, precum în tribunaluri se înregistrează fără
nici o schimbare depunerile unui martur ocular.
29. “Plecând din Varşavia, regele poruncise a închide în castelul Rawa, în
provincia Masovia, sub cea mai aspră pază, pe fostul domn moldovenesc Potcoavă.
Mai în urmă dede ordin a-l strămuta la Leopole, unde venise un ceauş turcesc,
nu cu alt scop, precum ştia toată lumea, ci numai pentru a cere capul lui Potcoavă.
Tot cu aceeaşi ţintă sosi şi un ambasador din partea lui Petru cel Şchiop,
aducând regelui peşkeş 50 boi, 4 buţi de tămâioasă, 2 buţi din lămâi sărate de cele mici
şi un fru-mos armăsar.
Pe aci luni dimineaţa, în 16 a lui iuniu, regele se depărtă pe două zile din oraş,
sub pretext de vânâtoare, după ce mai întâi poruncise ca toată poliţia să stea sub arme,
pre-cum şi garda regală, iar porţile oraşului să fie închise.
Ceauşul turcesc fuse îndemnat a ieşi din Leopole atât pentru a se feri de pericol
personal, cum şi pentru a se masca ruşinea vasalităţii guvernului în privinţa Turciei.
Toate aceste măsuri fură ocazionate prin neobicinuitul concurs de oameni
armaţi, veniţi la Leopole sub cuvânt de a onora prezinţa regelui, dar în realitate,
precum se vor-bea, mai ales pentru a asista pe Potcoavă.
După plecarea regală şi regularea celor poruncite, ceva mai înainte de ameazi,
principele prizonier fu adus pe piaţă, fără ca să-l ţină cineva, căci îşi ceruse această
singură graţie, după ce îi fusese anunţată sentinţa de moarte.
Scena răsună de zgomotul oamenilor şi de vuietul tobelor. Potcoavă trecu de
două ori d-a lungul pieţei, netezindu-şi barba şi privind la public fără cel mai mic semn
de frică; apoi rugă să-l asculte şi, făcându-se tăcere, rosti poloneşte următoarele
cuvinte:
“Domnilor leşi! merg la moarte nu ştiu pentru ce, căci nu-mi aduc aminte să mă
fi învrednicit prin faptele mele de un asemenea sfârşit.
Ştiu atâta, că totdauna m-am bătut bărbăteşte şi vitejeşte împotriva duşmanilor
numelui creştinesc, lucrând numai pentru binele şi folosul ţării mele, cu hotărâre de ai
fi ca un zid pentru ca păgânii să nu poată trece Dunărea.
Dumnezeu ştie de ce nu putui izbuti în această dorinţă; pricina cea de căpetenie
este trădătorul care prin înşelăciune mă aduse în starea în care mă aflu.
Dar bun e Dumnezeu! şi câinele cel vânzător curând îşi va primi plata pentru
nevinovatul meu sânge.
Atâta ştiu; ba mai ştiu încă, mai ştiu că trebuie să mor acuma din mâna acestui
călău creştin - arătă la acela - căci acestuia îi porunci aşa craiul vostru, iar craiului
vostru aşa îi porunci stăpânul său turcul, câinele de păgân!
Mie unuia puţin îmi pasă de viaţa mea; dar ţineţi minte că peste puţin timp vă
aşteaptă şi pe voi înşivă aceeaşi soartă; de câte ori va vrea câinele de păgân, capetele şi
averile voastre, ba şi capetele şi averile crailor voştri vor fi trimise la Tarigrad!”
30. Ne întrerupem aci, neputând a nu ne întrerupe. Ultimele cuvinte din
energicul discurs al lui Potcoavă erau nu numai o prorocie, ci chiar un fel de a doua
vedere; căci aproape în acelaşi moment în care fură rostite, un nobil polon, amic
personal al lui Ştefan Batori, fiind tri-mis din parte-i în Turcia pentru a cumpăra cai
orientali, fu ucis din porunca sultanului, şi banii săi încăpură în tezaurul otoman.
Aflând mai în urmă această flagrantă călcare a dreptu-lui ginţilor, începutul
realizării predicţiunii lui Potcoavă, Polonia pufni de mânie şi... tăcu!
Revenim la naraţiunea lui Talducci.
31. “Apoi, după o scurtă pauză, arătând la opt oameni ce-l însoţeau, Potcoavă
zise:
“Aceşti slujbaşi şi tovarăşi ai mei fiind tot atât de ispravă ca şi mine însumi,
oameni cinstiţi şi vrednici prin nişte slujbe făcute crăiei-voastre; aşadară, vă rog ca,
după moartea mea, nu numai să nu fie bântuiţi, ci încă dimpo-trivă răsplătiţi după
vrednicia lor.”
Apoi adaose:
“Vă mai rog ca pe acest om lipsit de cinste, arătă la călău, carele nu e vrednic a
se atinge de trupul meu cât timp sunt viu, să nu-l lăsaţi a mă pângări cu mâna-i nici
după moarte; ci îngăduiţi această sarcină oamenilor mei, cari numai pentru astă de pe
urmă slujbă mă însoţiră până aice.”
De aci tăcu.
Tot poporul plângea; mai cu seamă plângeau o mulţime de ostaşi, veniţi la
Leopole numai pentru Potcoavă, dar pe cari marea forţă de rezistenţă din partea
guvernului îi împiedica de a scăpa pe erou.
Pe feţele lor se citeau durerile sufleteşti.
Unul din ei, se zice că după rugămintea lui însuşi Potcoavă, îl abordă cu o mare
cupă de vin.
Principele îi mulţumi, luă cupa, o deşertă fără a răsufla şi, uitându-se în ochii
aceluia ce-i dase, îi zise, după obicei, că bea pentru sănătatea lui şi a tuturor tovarăşilor
lui.
Apoi iară trecu de două ori de-a lungul pieţei şi, în ajunul momentului fatal,
zărind o legătură de paie pe care trebuia să îngenunche, strigă cu indignaţiune:
“O, Doamne! oare să nu fiu vrednic de a îngenunchea pe ceva mai bun decât
asta!”
Şi, adresându-se către oamenii săi, le zise:
“Aduceţi covorul ce-mi mai rămase din lucrurile mele!” Când tapetul fu adus,
Potcoavă se puse în genunchi cu demnitate, recită rugăciunea, făcu cruce după modul
gre-cesc şi închise ochii, în aşteptarea lovirii mortale; dar când simţi că gâdele nu se
mişcă, se întoarse cătră el cu întrebarea:
“Ce mai stai?” Călăul răspunse:
“Stăpâne! mai întâi haina trebuie aşezată astfel încât să nu mă împiedece.”
“Bine, bine”, zise principele.
Atunci el singur îşi aşeză haina, invocă numele lui Dumnezeu, şi, poruncind
călăului să-şi împlinească dato-ria, muri cu liniştea cea mai senină.
Unul din oamenii guvernului, voind a arăta că totul e sfârşit, rădică de trei ori în
sus, în spectacol, destruncheatul cap al eroului.
În acest moment din toate gurile izbucni un singur ţipăt de durere.
Indignaţiunea poporului fu atât de mare, încât garda regală apucă puştele,
temându-se de o revoltă...”
32. Capul lui Potcoavă fu al doilea cap princiar din Moldova rostogolit pe piaţa
Leopolii din mâna unui gâde, într-un scurt interval de 14 ani.
În 1564 fuse descapitat tot acolo, din ordinea regelui Sigismund-August, Ştefanvodă
Tomşa, fugit denaintea lui Alexandru Lăpuşneanul: testamentul său şi un petic de
catifea din mantaua domnească se păstrează până astăzi în capitala Galiţiei.
Dar între Ştefan Tomşa şi Potcoavă, între Sigismund-August şi Batori, între
anul 1564 şi anul 1578 este un abis de diferenţă.
Ştefan Tomşa, în domnia sa cea de câteva luni, făcea paradă de o antipatie
febrilă contra Poloniei, mergând cu extravaganţa-i până la aceea încât pe neguţitorii
din Galiţia, abătuţi din întâmplare la Suceava, poruncea armaşilor să-i înece în rău.
Descapitând pe un asemenea vrăjmaş al numelui polon, regele Sigismund-August
executa o răz-bunare naţională.
Batori avu el oare vreo umbră de scuză măcelărind pe Potcoavă?
33. Archiescop catolic al Leopolii era pe atunci, sau cu vro cinci ani mai târziu,
învăţatul Solikowski, carele ne lăsă o interesantă istorie a timpului său.
Deşi inamic declarat al ortodoxilor şi, prin urmare, al tuturor românilor, totuşi,
el nu se sfieşte a mărturisi în gura mare o profundă indignaţiune în privinţa morţii lui
Potcoavă.
“Aproape toţi cetăţenii, zice el, plânseră pieirea aces-tui viteaz moldovean; şi nu
puţin pierdu regele chiar în stima popoarelor străine...”
Atare testimoniu este de o greutate extremă.
34. Depus într-un cosciug împodobit cu cununi de tran-dafiri, cadavrul lui
Potcoavă fu înmormântat în biserica cea românească...
Despre Kopycki nu se mai aude nemica; Topa abia peste cincisprezece ani
cutează a se întoarce în Moldova; Şah se călugări şi muri într-o monăstire.
35. Petru cel Şchiop, afară de o scurtă întrerumpere, îşi conservă letargica
domnie până la anul 1591.
Atunci începu a creşte în graţiile Porţii otomane, refu-git la Constantinopole, un
frate mai mic al acelui Vintilă, care a fost împărţit în bine şi în rău toată soarta lui
Ioan-vodă; era famosul Mihai, cunoscut dentâi sub titlul de mare ban, apoi sub porecla
domnească de “cel Viteaz”.
Şi ca fiu al lui Petraşcu cel Bun, şi ca frate al nenoro-citului Vintilă-vodă, urând
cu înverşunare tot neamul lui Petru cel Şchiop, acest nou personagiu nu contenea a-l
săpa mereu în opiniunea Turciei, până ce, în fine, reuşi a se face să se numească un alt
domn în Moldova.
Aflându-se acum în starea în care pusese altădată pe nemuritorul Ioan-vodă,
Petru cel Şchiop avu el oare inima de a imita pe predecesorul său? Chemă oare la arme
pe toţi fiii ţării? Stete oare în fruntea vitejilor? Zbură să apere cu pieptul hotarele
Moldovei? Umplu lumea de fala izbânzilor sale şi pe păgâni de teroare?... Nu; el îşi
strânse catrafusele şi plecă în Germania!
Suflet slab şi minte mică, om născut nu pentru grandoa-rea purpurii, ci pentru a
se supune orbeşte astăzi la or-dinele turcului, mâini la şoaptele jezuiţilor - pe cari el cel
dentâi se încercase a-i introduce chiar în Moldova - acest principe târâtor muri peste
puţin timp în exil, devenind catolic şi tocmai atunci când mergea la Roma să sărute
papucul papei!
Aci apune secolul lui Ioan cel Cumplit şi răsare secolul lui Mihai cel Viteaz; două
sărbători române atât de înru-dite, încât istoricii cei vechi, cari descriseră pe una din
ele, credeau de datorie a descrie tot ei şi pe cealaltă geamănă.
EPILOG
Aşa, drumaşul serei în câmp vrând să se culce,
E fericit când pleacă p-o floare fruntea sa...
BOLINTINEANU
Până acum Ioan-vodă jucă un rol secundar în analele române şi formă o lipsă în
istoria universală.
Nu vorbim nemic despre periodul cel aventuros al vieţii
sale, sau de tot necunoscut, ori în totul desfigurat la Engel, Wolf, Şincai,
Photinos, Vaillant, Laurian şi la toţi ceilalţi câţi crezură de ajuns o pagină sau două
pentru a cuprinde un om pe care nu-l putuse cuprinde o ţară; ne vom pironi toată
atenţiunea noastră asupra altor elemente, prin cari persoana individuală a lui Ioanvodă
se contopeşte cu persoana cea colectivă a României şi atinge colosul umanităţii.
3. Ca domn, el fu judecat până astăzi numai de pre înve-ninatele spuse ale
vrăjmaşilor săi: ciocoi, farisei şi străini.
Astfel, marele Julian Apostatul, unul din cei mai su-blimi împăraţi ai Romei
deja căzute, zăcea osândit fără rezervă în cursul secolilor, până ce, în fine, trebuia să
vină un Bayle şi un Voltaire pentru ca să întoarcă cezaru-lui ceea ce este al lui cezar.
Astfel, de asemenea, uriaşul Napoleon apare şi mai puţin decât mic în pamfletul
lui Victor Hugo; dar nu Victor Hugo este istoricul lui Napoleon.
4. Ca ostaş, Ioan-vodă fu micşorat până astăzi după viclenele relaţiuni ale
polonilor, când duşmani neputincioşi, când aliaţi perfizi, cari, în ambele cazurile, voiau
a-i răpi sau toată gloria, sau partea-i cea mai frumoasă, împău-nându-se ei înşişi cu
mizerabilul plagiat de pene strălucite.
Această soartă o avură, vai! toţi eroii României. Maghiarii oare nu-şi atribuiau
ei loruşi, în faţa nedomeritei Europe, cele mai falnice şi mai legitime victorii ale lui
Mircea, Tepeş, Ştefan şi Mihai?
5. Numai un democrat poate înţelege domnia lui Ioan-vodă, a cărui toată
administraţiunea fuse ca o luminoasă presimţire a cuvintelor lui Saint-Simon:
“Nu lăsaţi ca cei săraci, despoindu-se de puţinul ce au, să mai adauge la prisosul
celor avuţi.
Nu lăsaţi ca hoţii cei de frunte să fie puşi judecători peste greşelile cele mici.
Nu lăsaţi ca neştiinţa, superstiţiunea, lenea şi desfrâ-narea, născute pe puful
saloanelor, să calce în picioare ca-pacitatea şi moralitatea, ieşite din întunericul unui
bordei...” 6. Numai un soldat poate înţelege războaiele lui Ioan-vodă, cari se povesteau
până acum ca un lung înşiră-te-mărgărite fără plan şi fără succesiune, dar în cari arta
militară descopere cu uimire o prodigioasă diversita-te de mijloace, cârmuită de o
minunată unitate de direcţiune.
7. Ce e dreptul, ca domn, Ioan-vodă se arătă câteodată prea crud; dar Mircea,
Ştefan, Mihai fost-au ei, oare, mai blânzi? dar secolul al şasesprezecelea întreg nu fu el,
oare, unul din secolii cei mai încruntaţi în toate ţările lumii, în Spania, în Francia, în
Anglia? dar până şi capii biserici-lor, până şi predicatorii păcii evanghelice, până şi
Luther şi papa Piu V nu strigau ei, oare, atunci cu furie: “Tăiaţi! tăiaţi! tăiaţi mereu!”
8. Ce e dreptul, ca ostaş, Ioan-vodă, după ce făcuse miracole, căzu; dar nu uitaţi
cuvintele lui Frederic: “Nici un geniu militar nu poate ţinea contra trădării”; dar nu
uitaţi moartea lui Cezar, Enric IV, Gustav-Adolf, şi chiar pe a lui Mihai; dar nu uitaţi
Waterloo!...
Nu totdauna succesul este ceea ce distinge pe oamenii cei mari; căci adesea sunt
foarte mari tocmai nenorociţii, cari mor semănând, pentru ca mediocra posteritate să
aibă fericirea de a culege mai târziu rodul cel ce se coace cu greu.
9. Mircea domnise aproape 40 de ani. Ştefan - de asemenea.
Mihai tot încă - cu bine, cu rău - îşi trăgână până la 9 ani eroica domnie...
Mircea, Ştefan, Mihai, având puternici duşmani, avură însă şi puternici amici,
regi şi împăraţi.
Dar căutaţi cu lumânarea, ca Diogen, nu numai în România, ci căutaţi în toată
istoria universală un singur principe carele cu mai puţine mijloace să fi executat în
pace şi în război, ca domn şi ca ostaş, într-un interval de douăzeci şi opt de luni, nişte
lucruri mai gigantice decât reformele administrative şi bătăliile lui Ioan-vodă!
10. Fiecare fact istoric este o învăţătură adresată la un moment oarecare ce se va
ivi cândva în viitor, precum în poezia lui Heine cedrul Livanului se gândeşte la
depărtatul brad din codrii Scandinaviei.
Zilele noastre mi se par a fi anume oara care răspunde la vechea lecţiune a lui
Ioan-vodă: suntem slabi şi dez-organizaţi, nu avem amici, duşmanii ne împresoară, ne
ameninţă, ne năbuşesc din toate părţile.
Dar trebuie oare să desperăm? Lipsească un pârcălab Ieremia Golia, lipsească
nişte vornici Bilăe şi Murgu, lipsească un hatman Slăvilă, lipsească negrul stol de lacomi
vânzători: şi atunci, sub un alt Ioan-vodă, ne vor ajunge doi ani, numai doi ani,
fraţilor români, pentru a răsădi în scumpa noastră ţărişoară un paradis, păzit la
hotarele sale de mii de îngeri cu săbii înflăcărate!
11. Pentru cine vrea, în puţin timp şi din nemica se fac multe şi mari.